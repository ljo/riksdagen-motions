<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201819-FiU-02610">
  <teiHeader>
    <fileDesc>
      <titleStmt>
        <title>Centerpartiets budgetmotion 2019</title>
        <author corresp="i-NirXfc8JiwP3Ssuz3NR6e2">av Annie Lööf m.fl. (C)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2018/19:2610 av Annie Lööf m.fl. (C)</title>
          <idno type="rdwebb">H6022610</idno>
          <rs type="number">2610</rs>
          <orgName type="comitteeAbbreviation">FiU</orgName>
          <ref type="dokument_url_text">http://data.riksdagen.se/dokument/H6022610/text</ref>
          <ref type="dokument_url_html">http://data.riksdagen.se/dokument/H6022610</ref>
          <ref type="dokumentstatus_url_xml">http://data.riksdagen.se/dokumentstatus/H6022610</ref>
          <ref type="docx">http://data.riksdagen.se/fil/2B118B79-F378-4DAB-85F5-B6EDAA4C1A2C</ref>
          <ref type="pdf">http://data.riksdagen.se/fil/9E64BA23-3094-432C-8D11-EDC9F71FE9B1</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-NirXfc8JiwP3Ssuz3NR6e2</idno>
            <name>Annie Lööf</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-XQAzCv28W16uuk7HhQLdZZ</idno>
            <name>Anders W Jonsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-Gmeic5tnz63335GwfzHzd9</idno>
            <name>Emil Källström</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-HMEQZGcMqKo8y9F6jxfnev</idno>
            <name>Alireza Akhondi</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-W1SpeP85RXQTDYN2miQfXU</idno>
            <name>Daniel Bäckström</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-A4xHkoj5hLnWEChHnCCjS5</idno>
            <name>Jonny Cato Hansson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-DyMWrZMvLW1B7NfePkXTu4</idno>
            <name>Fredrik Christensson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-QHgv5iNVwgGKJgHaJMZ8sM</idno>
            <name>Magnus Ek</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-B471TcSCwHNHrNRk1EdJek</idno>
            <name>Eskil Erlandsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-5FLxNWhtPm9nrMhcBeFsUk</idno>
            <name>Johan Hedin</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-2SnUjYd3qzUQVBobN3u1Yc</idno>
            <name>Ulrika Heie</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-CdKPr5PV7B8cJEHJFtQGGn</idno>
            <name>Peter Helander</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-TqkCALix3mzcE3yNqV7Nee</idno>
            <name>Martina Johansson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-RSqbTnBBX6dtdvF5RUM8Lr</idno>
            <name>Ola Johansson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-TmLYgRSM5JFBMdRVjsJ2q4</idno>
            <name>Johanna Jönsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-WG1giJMSibawsd4Nrc2c3k</idno>
            <name>Mikael Larsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-Wg4JiBuxTz9fesArDXiMko</idno>
            <name>Helena Lindahl</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-9nQnnjEYdDqQdpqWHaTczL</idno>
            <name>Per Lodenius</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-H7qdW9GRQn7LaQ2UGGAvYC</idno>
            <name>Kerstin Lundgren</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-AztMVLti5hapQ8yJnkFbgD</idno>
            <name>Sofia Nilsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-Qqu9byP8zwudzHA8ErxkRe</idno>
            <name>Rickard Nordin</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-QS3FCcuDyGgZdKgE3VDjZ9</idno>
            <name>Niels Paarup-Petersen</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-NRb4HpaQ87qUwhLNcKt7Gz</idno>
            <name>Annika Qarlsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-DWgcUDJTHbEcGKZqHxJj8C</idno>
            <name>Lars Thomsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-LHNecLttGkFNptLa6AG81p</idno>
            <name>Helena Vilhelmsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-A1NGMRYUqzQ6yvBRZ8XqFg</idno>
            <name>Linda Ylivainio</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-NaB2cvgwB4zVi98HPFcvof</idno>
            <name>Kristina Yngwe</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-UT1ponddSVxoVpn779syr7</idno>
            <name>Solveig Zander</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-2fr3vB32hz5Z6xAxeRqads</idno>
            <name>Martin Ådahl</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-FucmvyHZ22CXcKRGnfjaC4</idno>
            <name>Anders Åkesson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-Vo3YjbvPDcwbepLXUMMiDZ</idno>
            <name>Per Åsling</name>
            <state type="partyAffiliation" ref="Q110832">
              <desc>C</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-ETVYv3rDdztXR6aYEtCupY" type="signed"/>
        <correspContext corresp="i-ETVYv3rDdztXR6aYEtCupY">
          <note type="signatory" corresp="i-NirXfc8JiwP3Ssuz3NR6e2"/>
          <note type="signatory" corresp="i-XQAzCv28W16uuk7HhQLdZZ"/>
          <note type="signatory" corresp="i-Gmeic5tnz63335GwfzHzd9"/>
          <note type="signatory" corresp="i-HMEQZGcMqKo8y9F6jxfnev"/>
          <note type="signatory" corresp="i-W1SpeP85RXQTDYN2miQfXU"/>
          <note type="signatory" corresp="i-A4xHkoj5hLnWEChHnCCjS5"/>
          <note type="signatory" corresp="i-DyMWrZMvLW1B7NfePkXTu4"/>
          <note type="signatory" corresp="i-QHgv5iNVwgGKJgHaJMZ8sM"/>
          <note type="signatory" corresp="i-B471TcSCwHNHrNRk1EdJek"/>
          <note type="signatory" corresp="i-5FLxNWhtPm9nrMhcBeFsUk"/>
          <note type="signatory" corresp="i-2SnUjYd3qzUQVBobN3u1Yc"/>
          <note type="signatory" corresp="i-CdKPr5PV7B8cJEHJFtQGGn"/>
          <note type="signatory" corresp="i-TqkCALix3mzcE3yNqV7Nee"/>
          <note type="signatory" corresp="i-RSqbTnBBX6dtdvF5RUM8Lr"/>
          <note type="signatory" corresp="i-TmLYgRSM5JFBMdRVjsJ2q4"/>
          <note type="signatory" corresp="i-WG1giJMSibawsd4Nrc2c3k"/>
          <note type="signatory" corresp="i-Wg4JiBuxTz9fesArDXiMko"/>
          <note type="signatory" corresp="i-9nQnnjEYdDqQdpqWHaTczL"/>
          <note type="signatory" corresp="i-H7qdW9GRQn7LaQ2UGGAvYC"/>
          <note type="signatory" corresp="i-AztMVLti5hapQ8yJnkFbgD"/>
          <note type="signatory" corresp="i-Qqu9byP8zwudzHA8ErxkRe"/>
          <note type="signatory" corresp="i-QS3FCcuDyGgZdKgE3VDjZ9"/>
          <note type="signatory" corresp="i-NRb4HpaQ87qUwhLNcKt7Gz"/>
          <note type="signatory" corresp="i-DWgcUDJTHbEcGKZqHxJj8C"/>
          <note type="signatory" corresp="i-LHNecLttGkFNptLa6AG81p"/>
          <note type="signatory" corresp="i-A1NGMRYUqzQ6yvBRZ8XqFg"/>
          <note type="signatory" corresp="i-NaB2cvgwB4zVi98HPFcvof"/>
          <note type="signatory" corresp="i-UT1ponddSVxoVpn779syr7"/>
          <note type="signatory" corresp="i-2fr3vB32hz5Z6xAxeRqads"/>
          <note type="signatory" corresp="i-FucmvyHZ22CXcKRGnfjaC4"/>
          <note type="signatory" corresp="i-Vo3YjbvPDcwbepLXUMMiDZ"/>
        </correspContext>
        <correspAction type="submitted" xml:id="i-3heoNoT9MVW2wshY54nsMU">
          <date when="2018-11-30"/>
          <time when="11:52:46"/>
        </correspAction>
        <correspAction type="reviewed" xml:id="i-DPtXQXeyspxh6GKPMdysLE">
          <date when="2018-11-30"/>
          <time when="12:14:18"/>
        </correspAction>
        <correspAction type="assigned" xml:id="i-GJGYT76nqpuoy55ZYG9x7x">
          <date when="2019-01-28"/>
          <time when="14:06:29"/>
        </correspAction>
        <correspContext corresp="i-GJGYT76nqpuoy55ZYG9x7x">
          <ref type="assignedTo">Finansutskottet</ref>
        </correspContext>
        <correspAction type="behandlas_i" xml:id="i-6mffEZFsbMnNDerQLCWapY"/>
        <correspContext corresp="i-6mffEZFsbMnNDerQLCWapY">
          <ref type="uppgift">2018/19:FiU1</ref>
          <ref type="ref_dok_id">H601FiU1</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">FiU1</ref>
          <ref type="ref_dok_titel">Statens budget 2019 Rambeslutet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2018/19:2610 av Annie Lööf m.fl. (C) Centerpartiets budgetmotion 2019</div>
      </div>
      <div type="motBody">
        <div type="motSummary">
          <head xml:id="i-CF43HniBZ68h7VeaPx6tC6">
            1. Sammanfattning
          </head>
          <p xml:id="i-STKGcEYBhGoF5EL8ym8Fnv">
            Sverige befinner sig på toppen av en internationell högkonjunktur.
            Prognoserna för de kommande åren pekar dock på stigande arbetslöshet
            och lägre tillväxt. Trots flera år av högkonjunktur står många
            utanför arbetsmarknaden. Utsatta grupper utgör en allt större
            andel av de arbetslösa. Nu är sista chansen att genomföra de reformer
            Sverige behöver och som rustar svensk ekonomi inför den kommande
            lågkonjunkturen. De som inte har fått ett jobb när tillväxten
            har varit hög kommer att ha mycket svårt att komma in på arbetsmarknaden
            när konjunkturen vänder nedåt.
          </p>
          <p xml:id="i-2owNgCpqdHJX5sT7tj53iH">
            Det är dags att se till att de människor som idag står utanför
            samhället ges en väg in. Inte minst nyanlända måste i mycket högre
            grad gå från bidragsberoende till att ha en egen försörjning.
            För att detta ska ske krävs ansvarsfulla strukturreformer som
            öppnar upp såväl arbetsmarknaden som bostadsmarknaden. Även skattesystemet
            måste reformeras för att premiera företagande och arbete.
          </p>
          <p xml:id="i-6b25i12ogaXS4y8oZjk1yH">
            Låt inte Sverige klyvas
          </p>
          <p xml:id="i-4S3nckqgSt43AubJsVPvHi">
            För att fler ska kunna komma in på arbetsmarknaden måste det
            vara möjligt att börja på en något lägre lön och lära sig jobbet
            på jobbet. Kostnaden för att anställa måste sänkas och den ineffektiva
            Arbetsförmedlingen göras om i grunden samtidigt som arbetsmarknadsåtgärderna
            bantas och fokuseras.
          </p>
          <p xml:id="i-SQ1hijgZECNmBW4r3P9EAW">
            Centerpartiet vill öppna upp bostadsmarknaden genom att förenkla
            regler för byggande och göra det enklare att bygga på fler ställen.
            Även systemet för hyressättning måste reformeras för att gynna
            rörlighet och tillkomsten av nya hyresrätter.
          </p>
          <p xml:id="i-HAhq66uvKTATqLoELiJXe2">
            Skatter och regler måste utgå från de små och växande företag
            som står för huvuddelen av dagens jobbtillväxt. Skattesystemet
            bör reformeras, med högre skatter på miljöfarliga utsläpp och
            lägre skatter på arbete och företagande.
          </p>
          <p xml:id="i-YV7zdSvD46nuf35CPARWQR">
            Den regionala klyvningen måste också brytas. Det kräver enklare
            regler för småföretag och förstärkt infrastruktur i hela landet.
            Inte minst järnvägen måste rustas upp och bredbandsutbyggnaden
            snabbas på.
          </p>
          <p xml:id="i-G2pK6aDiLtjBCognLjVrNK">
            Trygghet i hela landet
          </p>
          <p xml:id="i-AL5H9wXE4Z3ubejRrQezzv">
            Var man än bor och arbetar i Sverige måste man kunna känna sig
            trygg. Det kräver en välfärd som fungerar och finns i hela landet
            och en polis som klarar av både vardagsbrott och grövre brottslighet.
            Även försvaret måste förstärkas.
          </p>
          <p xml:id="i-Nn7U5xvuA4Wvg1TViGa56o">
            Istället för att detaljstyra våra kommuner och landsting vill
            Centerpartiet kraftigt öka de generella statsbidragen till dessa,
            så att kommuner och landsting själva får redskap att klara sina
            utmaningar. Det krävs också särskilda insatser för att minska
            köerna och öka tillgängligheten i vården, inte minst för unga
            som lider av psykisk ohälsa.
          </p>
          <p xml:id="i-PrmS6yaQbHwc7X2JUM7dQR">
            Grön tillväxt
          </p>
          <p xml:id="i-PPwkxPKN8qjHsUqqUC3cRx">
            Sverige ska vara ett föredöme inom miljö- och klimatpolitiken
            genom att visa att det går att förena ökad tillväxt med minskade
            utsläpp. Transporterna, vars utsläpp inte minskat tillräckligt
            snabbt, behöver ställa om snabbare. Därför vill Centerpartiet
            bland annat införa en grön bilbonus för personbilar, premier för
            transporter som minskar utsläppen och krav på biobränsleinblandning
            för både flyg och tunga transporter. Vi vill också stärka både
            lokala och internationella insatser för att skydda hav och vattendrag
            från övergödning och nedsmutsning för att säkra både en hållbar
            vattenmiljö och tillgången till rent dricksvatten.
          </p>
          <p xml:id="i-CF43HniBZ68h7VeaPx6tC6">
            Sparsamhet med våra gemensamma resurser under högkonjunktur gör
            att har vi möjlighet att klara välfärden även under lågkonjunktur.
            Strukturreformer av arbetsmarknaden och bostadsmarknaden gör oss
            bättre rustade för en ekonomisk nedgång. Genom ett resultatinriktat
            miljöarbete, där vi prioriterar reformer som gör skillnad, säkrar
            vi både tillväxt och hållbarhet i framtiden. Centerpartiet prioriterar
            satsningar på reformer som stärker tillväxten, öppnar upp för
            fler jobb, ökar tryggheten och snabbar på miljöomställningen.
            Så ser vi till att Sverige och svensk ekonomi står starka framåt.
          </p>
        </div>
        <div type="TOC" xml:id="i-NJqaAd3s1xpGPuNY2utdkj">
          <head>
            Innehållsförteckning
          </head>
          <list>
            <item style="indent-level: 1">
              1. Sammanfattning
            </item>
            <item style="indent-level: 1">
              Förslag till riksdagsbeslut
            </item>
            <item style="indent-level: 1">
              2. Det ekonomiska läget
            </item>
            <item style="indent-level: 1">
              3. Centerpartiets riktlinjer för budgetarbetet
            </item>
            <item style="indent-level: 1">
              4. Centerpartiets riktlinjer för den ekonomiska politiken
            </item>
            <item style="indent-level: 1">
              5. Bryt klyvningen med jobb och företagande
            </item>
            <item style="indent-level: 2">
              5.2 En integration för alla i Sverige
            </item>
            <item style="indent-level: 2">
              5.3 Utveckla hela landet
            </item>
            <item style="indent-level: 1">
              6. Ökad trygghet i hela landet
            </item>
            <item style="indent-level: 2">
              6.1 Starkare trygghet i fråga om brott och övergrepp
            </item>
            <item style="indent-level: 2">
              6.2 Nära och tillgänglig vård när du behöver den
            </item>
            <item style="indent-level: 2">
              6.3 Trygghet i en orolig omvärld
            </item>
            <item style="indent-level: 1">
              7. Sverige behöver grön tillväxt
            </item>
            <item style="indent-level: 2">
              7.1 Klimat
            </item>
            <item style="indent-level: 2">
              7.2 Energi
            </item>
            <item style="indent-level: 2">
              7.3 Grön skatteväxling
            </item>
            <item style="indent-level: 2">
              7.4 En vardag utan gifter – med renare hav och vatten
            </item>
            <item style="indent-level: 1">
              8. Utgifter, inkomster och offentligfinansiella effekter
            </item>
            <item style="indent-level: 2">
              8.1 Utgifter
            </item>
            <item style="indent-level: 2">
              8.2 Inkomster
            </item>
            <item style="indent-level: 2">
              8.3 Offentligfinansiella effekter
            </item>
          </list>
        </div>
        <div type="motProposal" subtype="förslag">
          <head xml:id="i-Nep3jNn4hUQADA8L8ywnhs">
            Förslag till riksdagsbeslut
          </head>
          <list style="ol">
            <item xml:id="i-PkQv1rpE4mNEeBgMkWtNcb">
              Riksdagen godkänner de riktlinjer för den ekonomiska politiken
              och budgetpolitiken som föreslås i motionen.
            </item>
            <item xml:id="i-2Rnmrp1xa9NY9YYLHXqFQZ">
              Riksdagen fastställer utgiftstaket för staten inklusive ålderspensionssystemet
              vid sidan av statens budget 2019–2021 enligt förslaget i tabell
              5 i kapitel 8 i motionen.
            </item>
            <item xml:id="i-2oPbmifE4WQVoXF1iiXsxL">
              Riksdagen godkänner beräkningen av inkomsterna i statens budget
              för 2019 enligt förslaget i tabell 3 i kapitel 8 i motionen och
              tillkännager för regeringen som sin mening att regeringen ska
              återkomma med lagförslag i överensstämmelse med denna beräkning.
            </item>
            <item xml:id="i-PvX13WLpTiv7thtTfFqUws">
              Riksdagen godkänner den preliminära beräkningen av inkomster
              i statens budget för 2020 och 2021 enligt förslaget i tabell 4
              i kapitel 8 i motionen som riktlinje för regeringens budgetarbete.
            </item>
            <item xml:id="i-ENBzzbjjFuVvrQ1e4rmVb6">
              Riksdagen beslutar om fördelning av utgifter på utgiftsområden
              och övriga utgifter för 2019 enligt förslaget i tabell 1 i kapitel
              8 i motionen.
            </item>
            <item xml:id="i-Tp9DTfg6EEinJ4QqgC79RY">
              Riksdagen godkänner den preliminära fördelningen av utgifter
              på utgiftsområden för 2020 och 2021 enligt förslaget i tabell
              2 i kapitel 8 i motionen som riktlinje för regeringens budgetarbete.
            </item>
          </list>
        </div>
        <div type="motContent">
          <head type="h1" xml:id="i-C4LvJdD1BnL2NJSGb94Epi">
            2. Det ekonomiska läget
          </head>
          <p xml:id="i-D6t7WVkhG56iz3SYyUBAEc">
            2.1 Konjunkturläget i omvärlden
          </p>
          <p xml:id="i-BVcsM2mJeiNyh1uHj2KgK8">
            Världsekonomin väntas växa med cirka 4 procent per år, såväl
            2018 som 2019. Detta är något snabbare än trenden.
          </p>
          <p xml:id="i-J3NCTu6Ls36PwLwsfsksGr">
            Tillväxten kommer dock att bli mer ojämnt fördelad, då olika
            delar av världen nått olika långt i konjunkturcykeln.
          </p>
          <p xml:id="i-KA1PBk5jzTt27ZN5djMdsL">
            I USA är återhämtningen från finanskrisen fullbordad och landets
            centralbank har sedan en tid påbörjat en långsam normalisering
            av penningpolitiken. Arbetslösheten är låg och fortsatt fallande.
            Finanspolitiken är fortsatt expansiv och underskotten stora, vilket
            stimulerar ekonomin på kort och medellång sikt. Hushållens förtroende
            för ekonomin är högt och stigande löner i kombination med något
            lägre inflation innebär reallönetillväxt, vilket ger ökad konsumtion.
          </p>
          <p xml:id="i-FLmAGiDubqvzAxF5Preaqg">
            Euroområdet väntas gå in i en period av mild högkonjunktur. Trenden
            med fallande arbetslöshet och positiv tillväxt väntas hålla i
            sig och understödjas av den ekonomiska politiken. Kärninflationen
            är fortfarande lägre än ECB:s mål, men i takt med att arbetslösheten
            faller skapas ett visst tryck uppåt på lönerna. Detta leder till
            att inflationen kommer att närma sig ECB:s mål och att centralbanken
            långsamt kan påbörja en normalisering av penningpolitiken de kommande
            åren. Skillnaderna inom euroområdet är dock fortfarande stora.
            I Italien, till exempel, har arbetslösheten inte minskat i samma
            takt som i övriga länder. Samtidigt är den italienska statsskulden
            hög och landets regering har visat sig ovillig att bedriva en
            politik som skulle minska underskotten. Resultatet har blivit
            att räntorna på italienska statspapper har ökat, såväl i absoluta
            tal som i förhållande till tyska statsobligationer.
          </p>
          <p xml:id="i-85EyoQyGHdjxTd6q4xYW4x">
            Storbritannien är en av Sveriges största exportmarknader, varför
            utvecklingen i samband med brexit också påverkar svensk ekonomi.
            För tillfället präglas bedömningar av landets ekonomiska utveckling
            av stor osäkerhet. Storbritanniens arbetsmarknad är fortfarande
            stark, med låg arbetslöshet och hög sysselsättning, men investeringar,
            konsumtion och handel utvecklas svagt. Tillväxten på drygt 1 procent
            är också mycket modest.
          </p>
          <p xml:id="i-V5WvUndEN3TC8uaDmMFNzv">
            I Kina är tillväxten fortfarande hög, men klart lägre än under
            tidigare år. Till viss del är den trendmässigt fallande tillväxten
            en naturlig följd av ombalanseringen av den kinesiska ekonomin,
            där inhemsk efterfrågan, snarare än export, driver utvecklingen.
            Den kinesiska regeringen förefaller försöka motverka effekterna
            av ökade amerikanska tullar och fallande tillväxt med lättare
            kreditgivning. Denna utveckling är inte riskfri, då en mer expansiv
            kreditgivning och ett ökat byggande kan leda till obalanser på
            den kinesiska fastighetsmarknaden.
          </p>
          <p xml:id="i-U6yzrB1Wxfc27g8gY5gZXC">
            I tillväxtekonomierna väntas de senaste årens positiva utveckling
            fortsätta. Det finns dock, precis som i tidigare perioder av mer
            åtstramande amerikansk penningpolitik, en risk för att länder
            med stora skulder i dollar kan påverkas negativt om dollarn stärks
            i samband med att amerikanska räntor höjs. Sådana problem har
            redan delvis drabbat Turkiet och Argentina och det finns en risk
            för att oron sprider sig till andra tillväxtekonomier.
          </p>
          <p xml:id="i-9QayEuc8A9JCJjAonqEM2h">
            2.2 Konjunkturläget i Sverige
          </p>
          <p xml:id="i-VgDWjovSy6yusU2y9J7XMQ">
            Svensk ekonomi har redan flera år av högkonjunktur bakom sig.
            Högkonjunkturen väntas ha toppat och nästa år blir tillväxten
            lägre samtidigt som sysselsättningsökningen dämpas. Arbetslösheten
            bottnar på drygt 6 procent.
          </p>
          <p xml:id="i-HAiYVW4aDjANVj1LtN6b7x">
            Efter en svag inledning av året finns det tecken på att utvecklingen
            av svensk export kommer att vara god framöver. Exporten gynnas
            dels av den svaga kronan, dels av kombinationen med en investeringsdriven
            global tillväxt och att svensk export i hög grad består av investeringsvaror.
            Det är främst varuexporten som utvecklas gynnsamt, medan tjänsteexporten
            fortsätter att växa långsammare än trend. Kombinerat med en relativt
            långsamt växande import innebär detta att nettoexporten bidrar
            positivt till bnp-utvecklingen under nästa år.
          </p>
          <p xml:id="i-QQ17WqKsmkwhDp3H4jigpK">
            Bostadsinvesteringarna utgör en risk för svensk ekonomis utveckling.
            De ligger i dagsläget på höga nivåer och är den främsta förklaringen
            till att de totala bruttoinvesteringarna är höga. Bostadsinvesteringarna
            väntas dock falla de kommande åren. Konjunkturinstitutet räknar
            med att antalet påbörjade lägenheter faller från 64 000 år 2017
            till 58 000 i år och vidare till 53 000 nästa år. Bostadspriserna
            har utvecklats förhållandevis svagt, vilket lett till att ett
            antal bostadsutvecklare haft problem att sälja nyproducerade bostäder.
            Svagare bostadsinvesteringar leder till lägre totala investeringar,
            vilket påverkar tillväxten negativt.
          </p>
          <p xml:id="i-CXWwdcvjNphJgeMFB7tvVq">
            När det gäller industrins investeringar har de utvecklats starkt
            den senaste tiden. Givet utvecklingen i den globala ekonomin kommer
            de fortsätta att vara höga, men investeringstillväxten dämpas
            av att kapacitetsutnyttjandet redan är mycket högt. Kapacitetsbristen
            manifesteras bland annat i svårigheter att rekrytera personal
            med rätt kompetens, vilket kan leda till att svenska företag väljer
            att förlägga investeringar i andra länder. Investeringarna i tjänstebranscherna
            utvecklas dock starkt och bidrar till att de totala investeringarna
            i näringslivet ökar som andel av bnp.
          </p>
          <p xml:id="i-YCwGN5nF9mQ2CxSZrikUbF">
            Hushållens konsumtion utvecklades ovanligt starkt under årets
            andra kvartal, delvis drivet av höga utgifter för personbilar
            inför införandet av bonus–malus. Denna effekt väntas ha reverserats
            under årets andra hälft. Hushållens konfidensindikatorer är något
            högre än det historiska genomsnittet, vilket indikerar en förhållandevis
            normal utveckling av konsumtionen. En risk för denna utveckling
            utgörs av bostadspriserna som, om de faller, snabbt kan påverka
            hushållens syn på den egna ekonomin negativt och minska konsumtionen.
            Under nästkommande år väntas den dämpade sysselsättningstillväxten,
            i kombination med långsamt stigande räntor, att leda till en något
            svagare utveckling av såväl disponibel inkomst som konsumtion.
            Utvecklingen motverkas dock av att hushållen i dagsläget har ett
            högt sparande som de kan minska för att upprätthålla sin konsumtion.
          </p>
          <p xml:id="i-MfgsztBYpPMcZwbeFwUgrT">
            Den offentliga konsumtionen växte kraftigt under 2015 och 2016,
            i kölvattnet av den relativt stora migrationen. Minskade utgifter
            för flyktingmottagande fortsätter att hålla tillbaka ökningen
            av framförallt den statliga konsumtionen. Detta motverkas dock
            delvis av den förändrade demografin, där fler yngre och äldre
            ställer högre krav på ökad offentlig konsumtion. Jämfört med 2017
            väntas den offentliga konsumtionen öka något snabbare.
          </p>
          <p xml:id="i-CJ6TLfJvnneMpeKV7dvPku">
            Offentliga investeringar var höga såväl 2016 som 2017. Det har
            varit, och fortsätter att vara, de kommunala investeringarna som
            driver utvecklingen. Det ökade antalet yngre och äldre har lett
            till investeringar i fler förskolor, skolor och andra lokaler.
            De kommunala investeringarna väntas dämpas något framöver. Detta
            motverkas dock av något högre statliga investeringar, bland annat
            till följd av infrastrukturinvesteringar och inköp av ny materiel
            till försvarsmakten. Sammantaget fortsätter de offentliga investeringarna
            att öka, men i något långsammare takt än tidigare.
          </p>
          <p xml:id="i-XmbLqxmYyT3zKCfCktFfzK">
            Arbetsmarknaden har utvecklats starkt under ett antal år. Den
            starka sysselsättningstillväxten har möjliggjorts av att arbetskraften
            har ökat förhållandevis mycket. I år och nästkommande år fortsätter
            arbetskraften att växa, men i en långsammare takt. Resultatet
            blir att sysselsättningstillväxten kommer att dämpas. Också arbetslösheten
            har sjunkit. Detta gäller dock inte jämviktsarbetslösheten, som
            i stället ökat svagt. Det innebär att de som fortsätter att vara
            arbetslösa har en mycket svag ställning på arbetsmarknaden. I
            hög grad består denna grupp av människor som är utrikesfödda och
            har en relativt låg utbildningsnivå. Arbetslösheten väntas bottna
            på drygt 6 procent under 2019, för att sedan vända upp. Matchningen
            på svensk arbetsmarknad är fortfarande dålig, i bemärkelsen att
            det finns en stor arbetskraftsbrist, med många lediga jobb, parallellt
            med en relativt hög arbetslöshet.
          </p>
          <p xml:id="i-JrjGy7ZxEbGoFngpaLh6fv">
            Bilden av svensk inflation spretar beroende på vilket prisindex
            som studeras. KPIF, inflation beräknad med fast bostadsränta,
            ligger kring 2 procent. Den senaste tiden har detta i hög grad
            berott på stigande energipriser. KPIF exklusive energi noteras
            i stället till cirka 1 procent lägre än KPIF. Inflationsförväntningarna
            hos arbetsmarknadens parter, inköpschefer och penningmarknadsaktörer
            har dock stabiliserats kring 2 procent. Inflationen, mätt med
            KPIF, väntas ligga kvar kring 2 procent de kommande åren, vilket
            möjliggör för Riksbanken att långsamt börja höja reporäntan. Drivkrafterna
            bakom inflationen skiftar, från höjda energipriser till högre
            varu- och tjänstepriser. Samtidigt utgör växelkursen och effekterna
            av sommarens torka på spannmålspriset en osäkerhetsfaktor för
            prognosen.
          </p>
          <p xml:id="i-EVieyWiRE7YVRAogkyoh7T">
            2.3 Sammanfattning av det ekonomisk-politiska läget
          </p>
          <p xml:id="i-NwGwZDA1NTKarSxawoheGZ">
            Den svenska ekonomin närmar sig nu maximalt kapacitetsutnyttjande.
            Ska arbetslösheten minska ytterligare krävs strukturella reformer
            som sänker jämviktsarbetslösheten. Detsamma gäller tillväxttakten.
            Ska tillväxten kunna upprätthållas på höga nivåer krävs reformer
            som ökar den svenska ekonomins långsiktiga tillväxtpotential.
          </p>
          <p xml:id="i-DPKbfVJza74o2HsYF5F3Xn">
            Givet tecknen på att högkonjunkturens topp är passerad är det
            stabiliseringspolitiskt motiverat att säkerställa att de offentliga
            finanserna är i ett sådant skick att de klarar av en framtida
            lågkonjunktur.
          </p>
          <p xml:id="i-QEC5884Esbv8WcxhZ4Vkrf">
            För Centerpartiet blir slutsatsen att den ekonomiska politiken
            bör vara försiktigt åtstramande och säkerställa att det finanspolitiska
            ramverkets mål, särskilt överskottsmålet, nås. Det finns få eller
            inga anledningar att ytterligare försöka stimulera ekonomin förbi
            jämviktsnivåerna för tillväxt och arbetslöshet. Detta riskerar
            snarare att förstärka riskerna för överhettning och bygga upp
            större obalanser. I stället bör politiken fokusera på att genomföra
            reformer som stärker den svenska ekonomins långsiktiga tillväxtförmåga
            och sänker jämviktsarbetslösheten. Sådana reformer tenderar också
            att ha en låg offentligfinansiell kostnad, varför de lämpar sig
            väl för att genomföras i rådande konjunkturläge.
          </p>
          <head type="h1" xml:id="i-HDJPx1E9dmjxjM1uMc1cdr">
            3. Centerpartiets riktlinjer för budgetarbetet
          </head>
          <p xml:id="i-6KwELHXvbiSaKyzYJkHSJW">
            Centerpartiet gick till val på ett mycket ambitiöst reformprogram
            för att föra Sverige framåt. För att få fler nyanlända i jobb,
            förstärka klimatomställningen, stärka tryggheten och hålla ihop
            Sverige. Vi valde också aktivt att ta värderingskampen och försvara
            liberalismen och jämställdheten.
          </p>
          <p xml:id="i-SYkr2rsZ9d4km124qecP2S">
            Till dess att en ny regering tillträtt styrs Sverige av en övergångsregering.
            Övergångsregeringen har nu presenterat en övergångsbudget. Denna
            har tagits fram utifrån ett antal principer, som stämts av med
            partierna i Alliansen. Centerpartiets bedömning är att budgetpropositionen
            i stort avspeglar dessa principer och att övergångsregeringen
            alltså har agerat på ett sätt som är förenligt med dess begränsade
            mandat.
          </p>
          <p xml:id="i-R7sUVuYSx6Sm4Rq5UTGzZ2">
            Det betyder inte att budgeten innehåller de reformer som Sverige
            behöver framöver. Tvärt om är budgeten en prolongering av tidigare
            regeringars beslut. Det stora reformbehovet kvarstår.
          </p>
          <p xml:id="i-4t778K37eLMX3qj8P1U3pS">
            Centerpartiet hade inte motsatt sig att budgeten, i brett samförstånd,
            också hade innehållit relativt okontroversiella reformer på områden
            där behovet av långsiktiga planeringsförutsättningar är stort.
            Specifikt råder det relativt bred enighet om att Försvarsmakten,
            Polismyndigheten samt kommunerna behöver resurstillskott. Det
            råder också relativt bred enighet om att Sveriges bönder behöver
            stöd efter sommarens svåra torka. Det är också åtgärder som hade
            underlättat långsiktig planering och därmed effektivitet.
          </p>
          <p xml:id="i-Lv7ZGiGC9Kso3ynV3Xu41N">
            I denna budgetmotion föreslår Centerpartiet därför förstärkningar
            på dessa områden.
          </p>
          <p xml:id="i-GmZWnTMczDYhnpCvajN3fQ">
            De flesta övriga reformer som Sverige behöver kan beslutas relativt
            snabbt i en ändringsbudget, när en ny regering har tillträtt.
            Detta gäller dock inte förändringar av inkomstskatterna som måste
            beslutas före årsskiftet. Centerpartiet föreslår därför i denna
            budgetmotion också sänkta inkomstskatter.
          </p>
          <p xml:id="i-B6VGMWgWcCyHFPPGTXn3no">
            Därtill finns ett antal stora och akuta utmaningar som Sverige
            står inför. Att förbättra integrationen, påskynda den gröna omställningen
            och värna tryggheten är exempel på sådana. I denna budgetmotion
            föreslås också ett antal första steg för att komma tillrätta med
            dessa problem. Förslagen är just första steg. De är snabbt genomförbara
            och strukturellt riktiga. De behöver dock kompletteras med fler
            förslag, i enlighet med vad som beskrivs i resten av denna motion.
          </p>
          <p xml:id="i-FB43x5FfbAQEZ3GEwzJZWB">
            För Centerpartiet är det självklart att behandla budgetprocessen
            seriöst. Ansvar för de offentliga finanserna och vårdande av budgetprocessen
            är viktiga utgångspunkter för vårt arbete. Föreliggande budgetmotion
            beskriver därför den inriktning som Centerpartiet anser bör ligga
            till grund för en kommande regerings ekonomiska politik. Politik
            som snabbt bör implementeras när en regering har tillträtt. Därtill
            lämnas förslag på åtgärder som är brådskande och som riksdagen
            ändå hade behövt lämna tillkännagivanden kring i absolut närtid,
            förändringar av skatter som måste ske före årsskiftet samt ett
            antal snabbt genomförbara åtgärder på för Sverige viktiga reformområden.
          </p>
          <p xml:id="i-Qsdo3rmbyKbicz9Jutp5oW">
            Ska vi kunna genomföra de stora reformer som Sverige behöver
            krävs en handlingskraftig regering. Att få till stånd en sådan
            regering, och genomföra de reformer som Sverige behöver, är Centerpartiets
            fokus framöver.
          </p>
          <head type="h1" xml:id="i-V9y5iRzcD5tf6dzn4BTRun">
            4. Centerpartiets riktlinjer för den ekonomiska politiken
          </head>
          <p xml:id="i-QoYjmEdskHNNvXtzcQAvTJ">
            Den svenska ekonomin är i grunden stark. Statsskulden är låg
            och vår konkurrenskraft är hög. Tillväxt och välstånd kräver dock
            ett kontinuerligt reformarbete för att nya branscher och jobb
            ska kunna växa fram. Ska Sverige vara ett rikt och välmående land
            även imorgon krävs strukturreformer idag.
          </p>
          <p xml:id="i-GAaC2q7EV2gwu95LGfHUZo">
            Centerpartiets ekonomiska politik syftar till att möjliggöra
            för företag att skapa jobb åt fler, att hålla ihop Sverige, att
            se till att den offentliga kärnverksamheten fungerar samt att
            möjliggöra en grön omställning av samhället. Detta kräver reformer,
            såväl på kort som på lång sikt.
          </p>
          <p xml:id="i-MUq6whJfgb8FCYT2oMXPT9">
            Klyvningen av arbetsmarknaden, där stora grupper stängs ute,
            kan och måste brytas. Det kräver att det blir billigare att anställa,
            att det lönar sig att arbeta och att matchningen fungerar. Inträdesjobb,
            där nyanlända och ungdomar utan gymnasieexamen tillåts att ta
            ett jobb till något lägre ingångslön, kan tillsammans med andra
            reformer öppna dörren till arbetsmarknaden för stora grupper.
            Integrationen måst snabbas på genom införandet av ett intensivt
            integrationsår. Företagsklimatet måste förbättras och jobbfokuset
            i trygghetssystemen öka. Arbetsförmedlingen måste läggas ned i
            sin nuvarande form och ersättas av fristående förmedlare som får
            betalt efter resultat.
          </p>
          <p xml:id="i-HApEA996EkSSvFjkm4vyLX">
            Samtidigt krävs reformer som ökar tryggheten i hela landet. Vården
            måste sätta patienten i fokus, bli mer tillgänglig och komma närmare
            människor. De landsting som minskar köerna och kortar vägen till
            behandling bör belönas genom en tillgänglighetsmiljard. Det måste
            bli möjligt att få vård snabbt för lindrigare psykisk ohälsa,
            innan situationen förvärras och resulterar i sjukskrivning. En
            primärvårdsreform krävs för att göra det mer attraktivt att arbeta
            inom primärvården och öka andelen patienter med en fast läkarkontakt.
            Och det behövs satsningar på vårdpersonalen, med fler och tydligare
            karriärvägar för sjuksköterskor.
          </p>
          <p xml:id="i-BurgpKFQPkCrJC2ZT7StwJ">
            För att öka tryggheten när det gäller brott måste antalet poliser
            öka. För att uppnå detta krävs att arbetsvillkoren förbättras
            och att lönerna höjs. Men också sättet på vilket polisen styrs
            måste effektiviseras, med tydliga mål, en konsekvent resultatuppföljning
            och en nolltolerans mot vardagsbrott. Övriga delar av rättskedjan,
            bland annat åklagare, domare och nationellt forensiskt centrum,
            måste stärkas. Också försvarsmakten måste ges förutsättningar
            att försvara hela Sverige. Det kräver ökade resurser för såväl
            förbandsverksamhet som inköp av materiel.
          </p>
          <p xml:id="i-2ARDFdKGLGwKmRa25yY828">
            För att klara klimatutmaningen krävs styrmedel som minskar utsläppen
            och leder till en grön tillväxt. Grunden för Centerpartiets miljö-
            och klimatpolitik är att förorenaren ska betala för sina utsläpp
            samtidigt som ny grön teknik stimuleras. För att ställa om till
            gröna transporter föreslår vi en grön bilbonus, där köp av bilar
            med höga utsläpp beläggs med en avgift som finansierar en kraftfull
            bonus för köp av klimatvänliga bilar. För att stimulera ny grön
            teknik bör dagens myriad av miljöstöd slås ihop till ett enkelt
            grönt avdrag som gör det mer lönsamt för individer och hushåll
            att exempelvis investera i solceller och energilagring. Farliga
            kemikalier måste beskattas för att säkerställa en giftfri vardag
            och kraftfulla investeringar göras för att garantera att våra
            sjöar och hav är rena.
          </p>
          <p xml:id="i-DMPBiZnx5KVgCHfhRVoJJT">
            Allt detta kan och måste göras omgående och skulle göra svensk
            ekonomi grönare och mer effektiv på kort sikt. Men det krävs också
            strukturreformer som stärker den svenska ekonomins tillväxtkapacitet
            på längre sikt. Sådana reformer bör, för att vara långsiktigt
            hållbara, genomdrivas i så breda överenskommelser som möjligt.
          </p>
          <p xml:id="i-Gzd5w18LdrJrUNqWSoG52f">
            För det första krävs en genomgripande reform av svensk arbetsmarknad.
            De lagar och regler som styr arbetsmarknadens funktionssätt utformades
            i hög grad under en tid då svenskt näringsliv och samhälle såg
            helt annorlunda ut. En bred översyn och reformering av arbets-
            och konflikträtten bör syfta till att uppnå en bättre balans mellan
            företagens behov av flexibilitet, den enskildes behov av trygghet
            och Sveriges behov av en dynamisk ekonomi och tillväxt.
          </p>
          <p xml:id="i-8PLGHyraivCiQ5h7kRmdAe">
            För det andra krävs en bred reform av bostadsmarknaden. Hyresmarknaden
            måste omregleras så att hyresnivåerna avspeglar det faktiska värdet
            på berörda lägenheter, samtidigt som ett starkt besittningsskydd
            värnas. Marknaden för ägt boende måste säkerställa att den finansiella
            stabiliteten värnas samtidigt som förstagångsköpare inte utestängs
            från möjligheten att äga sitt boende. Skatten för att köpa, äga
            och sälja bostäder måste ses över för att premiera rörlighet och
            minska riskerna med hög skuldsättning.
          </p>
          <p xml:id="i-6urn71qEqMHZEwku1YSdkj">
            För det tredje är Sverige i behov av en skattereform. En alltför
            stor andel av skatteuttaget kommer idag från jobb och företagande.
            Skattebördan måste skifta till mer stabila och mindre skadliga
            skattebaser, som konsumtion. Samtidigt bör systemet förenklas
            och i högre grad präglas av enhetlighet. Den gröna skatteväxlingen,
            där skatten på utsläpp och miljöförstöring höjs och skatten på
            jobb och företag sänks, bör förstärkas.
          </p>
          <p xml:id="i-GWwm5LaRkCSzSkSFbzuiUY">
            Därutöver finns det för landet viktiga frågor som också kräver
            långsiktighet och som därför bör hanteras inom ramen för breda
            överenskommelser. Finansieringen av försvaret samt skapandet av
            en långsiktigt hållbar migrationspolitik som förenar humanism
            och medmänsklighet med ordning och reda är exempel på sådana frågor.
          </p>
          <p xml:id="i-HbdFg9M8BjsxWdmfrKdW6K">
            Centerpartiet driver ett brett reformprogram som har kraft att
            föra Sveriges ekonomi framåt.
          </p>
          <head type="h1" xml:id="i-GUfp67vtHqZd4bAJZovgbb">
            5. Bryt klyvningen med jobb och företagande
          </head>
          <p xml:id="i-RAWbWzinFSr3bL27kser6L">
            5.1 Alla jobb behövs
          </p>
          <p xml:id="i-LHthh5UBTKnBgfUiC9uSHh">
            Svensk arbetsmarknad står inför en unik utmaning. Trots ett mycket
            starkt konjunkturläge är utanförskapet fortfarande högt, särskilt
            bland nyanlända och personer med kort utbildning. Klyvningen mellan
            dem med utbildning och arbete och dem utan förstärks på arbetsmarknaden
            samtidigt som matchningen försämras.
          </p>
          <p xml:id="i-5g33LMraL6h2oLmz7bBba7">
            För att bryta klyvningen av arbetsmarknaden krävs ansvarsfulla
            strukturreformer med inriktning på jobb och företagande.
          </p>
          <p xml:id="i-2rZcN3HRURbhViEhAa25Ft">
            Efterfrågan på arbetskraft måste fortsätta att stärkas genom
            att fler företag startas och växer. Centerpartiet vill sänka kostnaderna
            för att anställa, förenkla reglerna för att starta och driva företag
            samt göra det billigare att investera i växande företag.
          </p>
          <p xml:id="i-YTu3fM6nQSxPFyd43rwb7q">
            Utbudet av arbetskraft måste fortsätta att förstärkas. Det ska
            alltid löna sig att arbeta, varför skatten på låga inkomster måste
            sänkas och jobbfokuset i trygghetssystemen öka.
          </p>
          <p xml:id="i-4N7DvVD7FZU5R3j4fjin6P">
            Matchningen på arbetsmarknaden måste fungera bättre. För detta
            krävs att det skapas en väg in på arbetsmarknaden för de som idag
            stängs ute av höga ingångslöner och höga skattekilar. Det krävs
            att Arbetsförmedlingen reformeras i grunden, genom att släppa
            in privata och ideella arbetsförmedlare som belönas efter resultat.
            Det krävs också ökad rörlighet på arbetsmarknaden och bättre möjligheter
            till vidareutbildning. Det är grundläggande att utbildningssystemet
            fungerar och ger människor de färdigheter de behöver för jobb
            och utveckling. Det gäller såväl teoretiska som praktiska utbildningar.
          </p>
          <p xml:id="i-Lyksfj7Qeje7itkXnkxb6x">
            Genomförs inte dessa reformer för jobb och företagande är Sverige
            och svensk ekonomi mycket illa rustat när konjunkturen vänder.
            Då riskerar ett mycket omfattande utanförskap och en ny bidragsberoende
            underklass att växa fram. Om ansvarsfulla reformer däremot genomförs
            kan fler människor komma in på arbetsmarknaden, där de kan börja
            nya arbetsliv och bidra till varaktig tillväxt i Sverige.
          </p>
          <p xml:id="i-XRygzPKAPVam1mV37i1Hqa">
            Klyvningen av svensk arbetsmarknad
          </p>
          <p xml:id="i-6ijSrUtQsb4ZWizU5ijqs3">
            Den svenska arbetsmarknaden är för vissa grupper och i vissa
            branscher i grunden relativt välfungerande. Sysselsättningsgraden
            och arbetskraftsdeltagandet är högt i en europeisk jämförelse,
            inte minst bland kvinnor och äldre.
          </p>
          <p xml:id="i-3BzJDUtNa9qgHgQs6rCDSq">
            Diagram 1 Arbetslöshet, % av arbetskraften
          </p>
          <p xml:id="i-RTAPhVFkDeWqprVxrMq1Yv">
            Anm: Data baserad på födelseort avser trendvärdet för februari
            2018. Data baserad på utbildningsnivå avser helåret 2017.
          </p>
          <p xml:id="i-JPwKm5AesiBoYyukPkcMX8">
            Källa: SCB.
          </p>
          <p xml:id="i-3sFa3vAz9N9T1XgZqSTTRb">
            Svensk arbetsmarknad är dock tudelad. Särskilt nyanlända och
            personer med kort utbildning är arbetslösa i mycket högre grad
            än inrikes födda och personer med lång utbildning. Sverige har
            också EU:s lägsta andel jobb utan utbildningskrav, så kallade
            enkla jobb. Dessa två fenomen – svårigheterna för marginalgrupper
            att få ett arbete och bristen på enkla jobb – hänger ihop. En
            strikt arbetsrätt, höga ingångslöner samt höga skatter gör att
            de enkla jobben blir färre och gör det svårare för ungdomar och
            nyanlända att få sitt första jobb. Om inte tudelningen bryts riskerar
            arbetslösheten att permanentas på oacceptabelt höga nivåer.
          </p>
          <p xml:id="i-DLNbqitGx1mrB9TUC1TZ6L">
            Diagram 2 Andel enkla jobb, procent av total sysselsättning
          </p>
          <p xml:id="i-EtRD6tzDqPKPzgCuXLauTY">
            Källa: Eurostat.
          </p>
          <p xml:id="i-2pdqBmC64x6UtSQyHkYzES">
            Ett annat sätt att belysa det faktum att svensk arbetsmarknad
            är polariserad och exkluderande är att studera sysselsättningen
            baserad på befolkningens färdigheter. OECD:s PIAAC-undersökning
            uppskattar befolkningens färdigheter i bland annat läsförståelse
            och matematik.
          </p>
          <p xml:id="i-3oDYMbzMgtH2miVFn1t68w">
            Diagrammet nedan visar hur sysselsättning och lön varierar med
            bedömda färdigheter i läsförståelse.
          </p>
          <p xml:id="i-iyGqzSwvkxkPHkDWPYetM">
            Diagram 3 Sysselsättningsgrad och lön efter läsfärdighetsnivå
          </p>
          <p xml:id="i-WqaKPavgVCcYduXDjrZZvJ">
            Källa: OECD.
          </p>
          <p xml:id="i-GoabjCtUYDqddMMDfB8vgf">
            Den svenska lönestrukturen är mycket sammanpressad. Människor
            med lägre färdigheter, i exemplet ovan gällande läsförståelse,
            får inte ett jobb med lite lägre lön; de får inget jobb alls.
            Samtidigt vet vi att nyanlända generellt har färre eller lägre
            färdigheter än inrikes födda, även om variationerna inom grupperna
            är mycket stora. Nyanlända talar i regel heller inte svenska.
          </p>
          <p xml:id="i-LqLpfnta2z9BddXR3kPsAq">
            Andelen av de arbetslösa som tillhör så kallade utsatta grupper
            växer och väntas i år uppgå till nästan 80 procent. Det tar 8–9
            år innan hälften av nyanlända flyktingar är i arbete. Jämviktsarbetslösheten
            bedöms hamna på en permanent hög nivå och har stigit under hela
            den föregående mandatperioden, trots många år av gynnsam konjunktur.
            Utbildningsresultaten har samtidigt fallit kraftigt under många
            år och ligger, trots en svag uppgång i den senaste PISA-mätningen,
            lägre än i många jämförbara länder. Om inget görs riskerar polariseringen
            på svensk arbetsmarknad att öka. För att möta denna utveckling
            krävs en ansvarsfull och jobbvänlig reformpolitik.
          </p>
          <p xml:id="i-USG8xGBjsB7wa3vXR5Li6g">
            Diagram 4 Inskrivna hos Arbetsförmedlingen
          </p>
          <p xml:id="i-p9uKcZyo7J3kXQPTkKmsN">
            Källa: Arbetsförmedlingen.
          </p>
          <p xml:id="i-UEQExQ1Zk8fUfoyChdCDv">
            Sysselsättningsgraden avgörs i ett första steg av arbetskraftsdeltagandet.
            Människor måste vara villiga att jobba för att kunna komma i arbete.
            Här ligger Sverige väl till med ett högt arbetskraftsdeltagande
            i stora grupper. Centerpartiet och Alliansen genomförde viktiga
            reformer för att öka utbudet av arbetskraft. Exempel på sådana
            reformer är jobbskatteavdraget och reformerade transfereringssystem.
          </p>
          <p xml:id="i-JokvKaSrPmZW2TXt2GCp9n">
            Arbetskraftsutbudet är relativt högt även för personer som anses
            stå långt från arbetsmarknaden, i bemärkelsen att deras sysselsättningsgrad
            är låg och deras arbetslöshet hög. Arbetskraftsdeltagandet bland
            utrikes födda har ökat de senaste åren och är nu relativt nära
            inrikes föddas arbetsutbud.
          </p>
          <p xml:id="i-Vxq6t7JQ2LiWiWGQ7Xu9ti">
            Diagram 5 Arbetskraftsdeltagande, procent av befolkningen
          </p>
          <p xml:id="i-33wuZ6Xhzumx1dKLHJFxyP">
            Källa: SCB.
          </p>
          <p xml:id="i-9ThQ4eLuhLP3MNYTAjPVzm">
            Mer måste göras för att stödja arbetskraftsdeltagandet i ett
            antal grupper. Inte minst gäller det nyanlända kvinnor. Samtidigt
            förefaller det som om skillnaden i sysselsättning mellan exempelvis
            utrikes och inrikes födda inte främst drivs av skillnader i arbetsutbudet
            – inrikes och utrikes födda står till arbetsmarknadens förfogande
            i ungefär lika stor utsträckning – utan har sin grund i svårigheter
            för utrikes födda som vill arbeta att finna ett jobb.
          </p>
          <p xml:id="i-7fdkmBP4AikHhvNbsXSjYG">
            Den svenska lönestrukturen är mycket sammanpressad, även i jämförelse
            med likartade länder i Europa. Enligt SCB:s lönestrukturstatistik
            tjänade under år 2017 den 10:e lönepercentilen 22 600 kronor och
            den 90:e percentilen 47 800 kronor. Hela 80 procent av de anställda
            ligger alltså mindre än ca 25 200 kronor ifrån varandra. Samtidigt
            står en stor grupp helt utanför arbetsmarknaden.
          </p>
          <p xml:id="i-EsR1mo73Tjqoz91TZcU98L">
            En stor anledning till den sammanpressade lönestrukturen är de
            höga svenska ingångslönerna. Det finns relativt starkt stöd inom
            nationalekonomisk forskning för att höga minimilöner påverkar
            sysselsättningen hos marginalgrupper negativt.
          </p>
          <p xml:id="i-6SPD3uK4tBqneiNAFnF7vt">
            I grunden måste en persons förväntade produktivitet motsvara
            kostnaden för att anställa personen i fråga. Är kostnaderna för
            höga blir det olönsamt att anställa. För höga ingångslöner gör
            att personer med låg eller osäker produktivitet missgynnas.
          </p>
          <p xml:id="i-5KfoAF9TqgyDEh8HuLzGu2">
            Resultatet av höga ingångslöner och höga skatter för att anställa
            är att enbart relativt högproduktiva arbeten klarar av att ta
            sig över det prisgolv som de höga lönekostnaderna medför. Resultatet
            är att Sverige har EU:s lägsta andel jobb utan utbildningskrav.
            Skillnaden är särskilt markant jämfört med länder på liknande
            utbildnings- och välfärdsnivåer, som Danmark, Tyskland och Nederländerna,
            som har mycket högre andel jobb utan utbildningskrav.
          </p>
          <p xml:id="i-LagQHK1Vq3C9EoHbmJP5c4">
            Mycket har redan gjorts för att stärka arbetskraftsdeltagandet
            genom sänkta inkomstskatter för låga inkomster och ett ökat jobbfokus
            i transfereringssystemen.
          </p>
          <p xml:id="i-GetAnryvApSZYxgcLscCaD">
            Då arbetskraftsdeltagandet är förhållandevis högt även bland
            marginalgrupper finns det skäl att tro att sysselsättningsgraden
            för lågproduktiv arbetskraft främst begränsas av låg efterfrågan
            till följd av höga ingångslöner. Att Sverige har höga ingångslöner
            och få jobb utan utbildningskrav är ytterligare tecken på att
            arbetstillfällen och personalkategorier som hade kunnat komma
            människor med låg eller osäker produktivitet till del har prisats
            bort.
          </p>
          <p xml:id="i-6r6uDJZJCXozEAqTV5VBwz">
            För att minska klyvningen av arbetsmarknaden och öka marginalgruppers
            möjlighet att komma i arbete finns två huvudsakliga strategier.
          </p>
          <p xml:id="i-5UpPd7vj9funSQ1dF29Y5y">
            För det första kan dessa personers produktivitet ökas och osäkerheten
            om deras produktivitet minska genom exempelvis utbildningssatsningar.
            För det andra kan kostnaden för att anställa dessa grupper sänkas
            genom lägre ingångslöner eller sänkta skatter och avgifter.
          </p>
          <p xml:id="i-4YewAYK8g2HuyGc2kWCGih">
            Dessa strategier står inte emot varandra. Tvärt om behövs såväl
            utbildningsinsatser som sänkta kostnader för att öka sysselsättningen
            i de aktuella grupperna.
          </p>
          <p xml:id="i-3EHLjYQab6TGSdULDsh9up">
            En rimlig reaktion på observationen att vissa personer verkar
            ha för låg eller osäker produktivitet för att vara anställningsbara
            till rådande löne- och skattenivåer är att försöka öka dessa människors
            produktivitet genom utbildningsinsatser. Sådana insatser är välbehövliga,
            men troligen otillräckliga.
          </p>
          <p xml:id="i-EJrek8hjmaqEo9aN5Re987">
            Av deltagarna i etableringsprogrammet har drygt hälften högst
            förgymnasial utbildning. Att via utbyggda utbildningsinsatser
            höja alla dessa personers utbildningsnivå till motsvarande gymnasie-
            eller högskolekompetens är inte realistiskt. Därtill är det viktigt
            att ha i åtanke att produktivitet inte alltid står i proportion
            till formell utbildning.
          </p>
          <p xml:id="i-UE2PwXLUFkzhN5HdMFXqhz">
            Det föreligger inte heller något stabilt och långsiktigt samband
            mellan utbildningsnivå, mer specifikt produktivitet och arbetslöshet.
            Arbetslöshet avgörs förenklat av hur löner och produktivitet står
            i relation till varandra, inte till produktivitetens absoluta
            nivå. Utbildning är i den bemärkelsen viktigt främst för att skapa
            möjligheter för högre produktivitet och högre inkomster, vilket
            är viktigt men inte nödvändigtvis minskar arbetslösheten.
          </p>
          <p xml:id="i-UdJerPtAbmSLfDXz3vt5w2">
            Diagram 6 Utbildningsnivå för deltagare i etableringsuppdraget,
            februari 2018
          </p>
          <p xml:id="i-WfoYxvKjDkL34DLkdgQHrm">
            Källa: Arbetsförmedlingen.
          </p>
          <p xml:id="i-L8Hjzw43GtE253EEuptejM">
            Att personer med kort utbildning klarar sig allt sämre på svensk
            arbetsmarknad – arbetslösheten för personer mellan 25 och 64 år
            med högst förgymnasial utbildning har ökat från 8,5 procent år
            2005 till 15 procent år 2017 – tas ofta till intäkt för att utbildning
            har blivit allt viktigare för att klara sig på arbetsmarknaden.
            Man bör dock ha i åtanke att gruppen med högst förgymnasial utbildning
            har förändrats drastiskt. Antalet inrikes födda personer med högst
            förgymnasial utbildning har minskat med drygt 50 procent, från
            617 000 till 285 000 personer. Samtidigt har antalet utrikes födda
            med högst förgymnasial utbildning ökat, från 165 000 till 223
            000.
          </p>
          <p xml:id="i-XyHd2uboZ7XVNKvkQqPvaA">
            Ökningen av arbetslösheten i gruppen förgymnasialt utbildade
            kan i hög grad förklaras av att utrikes föddas arbetslöshet ökat
            samtidigt som deras andel av gruppen har ökat.
            <ref target="i-BrzsZYoQtsMdv9qJVnRkAk">
              [1]
            </ref>
            För inrikes födda utan gymnasieexamen har arbetslösheten till
            och med sjunkit sedan 2005, från 6,2 till 5,2 procent.
          </p>
          <p xml:id="i-2yosspc6G3fNjUZ6cnX5Ug">
            Det finns alltså anledning att tro att det inte enbart är den
            formella utbildningsnivån eller ökade krav på svensk arbetsmarknad
            som driver siffrorna, utan att det i gruppen av lågutbildade finns
            många utrikesfödda som av andra skäl, som språkkunskaper, har
            det svårare på arbetsmarknaden.
          </p>
          <p xml:id="i-6dMU4xZEJ3esEmN7wnhPfK">
            Reformer för att fler ska komma in på arbetsmarknaden
          </p>
          <p xml:id="i-E3smk3WCid1AKTZENNvcgx">
            I föregående avsnitt förklarades varför svensk ekonomi behöver
            lägre trösklar till arbetsmarknaden och fler jobb utan utbildningskrav.
            I detta avsnitt presenteras ett antal konkreta reformer för att
            åstadkomma detta.
          </p>
          <p xml:id="i-Uch9amQdLwwAoZbtByT5Eo">
            Centerpartiet och övriga allianspartier har gemensamt föreslagit
            att inträdesjobb införs i syfte att skapa fler enkla jobb och
            sänka trösklarna till arbetsmarknaden.
          </p>
          <p xml:id="i-8EVp4dwdhyEY4AEh5jjt5o">
            Inträdesjobb är en ny anställningsform som innebär att nyanlända
            samt ungdomar utan gymnasieexamen ges möjlighet att ta ett arbete
            till 70 procent av gällande ingångslön samtidigt som inga socialavgifter
            behöver betalas av arbetsgivaren. Anställningen gäller maximalt
            i tre år och kan kombineras med nystartsjobb. Totalt sänker inträdesjobben
            kostnaden för att anställa exempelvis en nyanländ person med cirka
            80 procent jämfört med ett reguljärt jobb. Inträdesjobben gör
            det billigare för företag att anställa nyanlända och ungdomar
            utan gymnasieexamen samtidigt som den enskilde får ett arbete
            och en högre disponibel inkomst. På så vis är inträdesjobben en
            kraftfull och helt nödvändig åtgärd för att minska klyvningen
            på arbetsmarknaden och ge fler chansen att komma in i samhället
            och få en arbetsgemenskap.
          </p>
          <p xml:id="i-NVT6uLzkMDAWQT3Z6xhjw">
            Även ungdomar som har eller är på väg att ta en gymnasieexamen
            har en svårare situation på arbetsmarknaden än andra. Sverige
            har trots högkonjunkturen ett stort gap i arbetslöshet mellan
            vuxna och ungdomar. Risken är stor att ungdomsarbetslösheten återigen
            når höga nivåer när högkonjunkturen avtar.
          </p>
          <p xml:id="i-DKd8LYKE5mQXnthwiUzSys">
            Att få en bra start på karriären och ackumulera arbetslivserfarenhet
            är viktigt för en persons framtida ställning på arbetsmarknaden.
            Det finns också äldre personer som av olika anledningar gör en
            sen entré på arbetsmarknaden. Deras sena inträde kan i sig utgöra
            ett hinder, då personerna i fråga kan ha varit frånvarande under
            lång tid och därmed sakna relevanta och aktuella meriter. Det
            kan göra deras kompetens svårbedömd, vilket kan försvåra deras
            inträde.
          </p>
          <p xml:id="i-MdS1UeosqLQu5aGBHMb6oN">
            För att fler ska få ett enklare inträde på svensk arbetsmarknad
            vill Centerpartiet därför att ett ingångsavdrag införs. Det innebär
            att under de första åren som en person gör entré på svensk arbetsmarknad
            ska ingen arbetsgivaravgift betalas på lönen upp till ett tak.
          </p>
          <p xml:id="i-MWGTtA4GmE4E6tsosnuaqo">
            Ingångsavdraget kombinerar en generell och automatisk sänkning
            av skatten för alla som är nya på arbetsmarknaden med en avgränsning
            i tid och med ett tak för lönen.
          </p>
          <p xml:id="i-CMYp5U9SRfrHEhnH8d3xT1">
            Centerpartiet anser också att arbetsgivaravgiften för alla under
            18 år slopas (se nästkommande avsnitt). Det innebär att ingångsavdraget
            inte påverkas av om ungdomar feriejobbar före det första inträdet
            på arbetsmarknaden i myndig ålder.
          </p>
          <p xml:id="i-VGnXzerQHourUwo4qeUky4">
            Sommarjobb är för många ungdomar ett sätt att få arbetslivserfarenhet,
            referenser och en förbättrad privatekonomi. Vi vet att det minskar
            risken att bli arbetslös senare i livet.
          </p>
          <p xml:id="i-CGK7mt6Lbnj7aJaTwY1th3">
            Att göra det lättare för ungdomar att komma in på arbetsmarknaden
            är viktigt. Inte minst gäller det för de ungdomar som idag varken
            arbetar eller studerar.
          </p>
          <p xml:id="i-HYoUJC2vL15G5EiiqxhWM8">
            För att underlätta för ungdomar att göra entré på arbetsmarknaden
            anser Centerpartiet att ett sommarjobbsavdrag bör införas. Avdraget
            innebär att arbetsgivaravgiften slopas helt för personer under
            18 år och väntas medföra en offentligfinansiell kostnad om 900
            miljoner kronor år 2019, 1 000 miljoner kronor år 2020 samt 1
            100 miljoner kronor år 2021.
          </p>
          <p xml:id="i-GdBf3sKmLYxMXjzVgEqXXw">
            Ett annat sätt att göra det lättare att komma in på arbetsmarknaden
            är att utvidga RUT-avdraget för hushållsnära tjänster.
          </p>
          <p xml:id="i-SUjE29DSatZKzGgfGpzrgq">
            RUT-avdraget har tre huvudsakliga fördelar. För det första skapar
            det arbetstillfällen och möjlighet att starta företag för människor
            som har svårt att få in en fot på arbetsmarknaden. För det andra
            frigör det tid för köparen som hen kan använda för att öka sitt
            arbetsutbud och som dessutom underlättar för RUT-köparen i dennes
            vardag. Sist men inte minst minskar det svartarbetet, vilket bidrar
            till en högre skattemoral och ökar tryggheten för dem som istället
            kan jobba vitt.
          </p>
          <p xml:id="i-6qHYERxAs5n6Pvt4a9JZw7">
            Hälften av alla RUT-företag är enmansföretag och 82 procent av
            företagen är startade efter att RUT-avdraget infördes. Det sistnämnda
            indikerar att reformen var en förutsättning för den kraftiga ökningen
            av företagande inom hushållsnära tjänster.
          </p>
          <p xml:id="i-wJoxN6r8czPDpL8n3vN75">
            Av RUT-företagarna är 52 procent kvinnor och hälften av dessa
            företagare är utrikes födda. Därtill är var tredje anställd i
            RUT-företag utrikes född och var fjärde har som mest förgymnasial
            utbildning. RUT-avdraget är således viktigt för såväl kvinnors
            som utrikesföddas företagande. Det är dessutom viktigt för personer
            med kort utbildningsbakgrund.
          </p>
          <p xml:id="i-4qvzLMP1thgMURtNjx4foJ">
            Centerpartiet anser att RUT-avdraget bör byggas ut ytterligare.
            För det första bör fler tjänster inkluderas, vilket också innebär
            att det blir mindre svåra gränsdragningar för RUT-tjänsterna.
            För det andra bör taket i RUT höjas. För det tredje bör det utredas
            om äldre bör ges ett större avdrag än övriga. Detta då äldre är
            flitiga användare av avdraget men ofta har knappa resurser.
          </p>
          <p xml:id="i-7r1SutJdQF3ZxJbn9FEiaQ">
            En reformerad arbetsmarknadspolitik
          </p>
          <head type="h1" xml:id="i-8b9k2PKHfLEdw4n3rEEx7U">
            Arbetsförmedlingen har under lång tid misslyckats med sitt uppdrag.
          </head>
          <p xml:id="i-BE5XuJR7QAXLvmdx4cchzX">
            Andelen företag som använder Arbetsförmedlingen för att rekrytera
            sjunker stadigt och två tredjedelar av företagen som har försökt
            rekrytera via Arbetsförmedlingen uppger att det har fungerat dåligt.
            En försvinnande liten del av småföretagen väljer att vända sig
            till Arbetsförmedlingen när de ska rekrytera. Allmänhetens förtroende
            för Arbetsförmedlingen är också mycket lågt. Till stor del är
            detta politikens fel. Arbetsförmedlingens olika och ibland motstridiga
            roller skapar osäkerhet och ineffektivitet. För att Arbetsförmedlingen
            ska fungera måste dess uppdrag renodlas.
          </p>
          <p xml:id="i-7EjBGTtDBTVXk8nCi5SbZi">
            Diagram 7 Externrekryteringar per rekryteringskanal
          </p>
          <p xml:id="i-MWjtQfbkQCt9a7Nrtk1Vmb">
            Källa: SCB.
          </p>
          <p xml:id="i-DiVyaPavm5VKH5zmTF2EAT">
            Ett sätt att illustrera behovet av förbättrad matchning är att
            studera den så kallade Beveridgekurvan. När det finns många lediga
            platser förväntas arbetslösheten sjunka. Sedan finanskrisen har
            antalet lediga platser ökat markant medan arbetslösheten bara
            minskat marginellt. Matchningen har försämrats. Om inte arbetslösheten
            pressas ner riskerar den att permanentas, vilket vore ett svek
            särskilt för de 340 000 personer som idag är öppet arbetslösa
            eller deltagare i ett arbetsmarknadspolitiskt program.
          </p>
          <p xml:id="i-7Koy9tbGW3Bk3woCTBQMpw">
            Diagram 8 Beveridgekurvan
          </p>
          <p xml:id="i-TUGKMecA3S9vkkEtS8CSu4">
            Not: Kurvan visar hur antalet lediga platser som andel av arbetskraften
            förhåller sig till arbetslösheten.
          </p>
          <p xml:id="i-HFFQG4GfeCfZMmcB7iSnmY">
            Källa: Konjunkturinstitutet.
          </p>
          <p xml:id="i-6QnW4kxZwJF7FphLRL86Km">
            Det finns ett antal länder som prövat olika system med offentligt
            finansierade men privat och ideellt organiserade förmedlingsaktörer.
          </p>
          <p xml:id="i-A7p2UJsmLPW3KRvskV7FDU">
            Centerpartiet vill införa ett sådant system även i Sverige genom
            att lägga ut alla arbetsförmedlande uppgifter på kompetenta privata
            företag och ideella organisationer med dokumenterad förmåga att
            förmedla arbete och tillhandahålla relevant utbildning.
          </p>
          <p xml:id="i-XAJEed9HDdcZTUWs4D65ze">
            Systemet bör bygga på följande principer:
          </p>
          <list style="ul">
            <item xml:id="i-UvieBigitn1zvjUyLryfuc">
              Valfrihet. De arbetssökande bör kunna välja och välja bort förmedlare.
            </item>
            <item xml:id="i-QirRYaJiTxeTM3xfQqSfyG">
              Resultatbaserad ersättning. Förmedlare belönas med full ersättning
              enbart om den arbetssökande får ett varaktigt jobb. Det är viktigt
              att förmedlaren har ansvar för hela insatsen och belönas för hela
              resultatet.
            </item>
            <item xml:id="i-7TR7yowyqR5Ge4BwtbnrMr">
              Betalning efter svårighet. Den arbetssökandes situation avgör
              pengens storlek.
            </item>
            <item xml:id="i-Cw3BM7cA5Lghvcy6F1ncSC">
              Specialisering. Mångfalden av aktörer gör att de kan anpassa
              sig och specialisera sig efter den sökandes behov.
            </item>
            <item xml:id="i-PmpkHE4m161xJP5UiV7x5B">
              Certifiering. En rankning certifierar att alla förmedlare håller
              måttet och sorterar kontinuerligt bort de aktörer som har sämst
              resultat.
            </item>
          </list>
          <p xml:id="i-6jg1DvmWMpj1ATCYB4w7eM">
            Centerpartiet och Alliansen är överens om att Arbetsförmedlingen
            bör läggas ner i sin nuvarande form. En ny och mindre myndighet
            föreslås ersätta Arbetsförmedlingen och denna nya myndighets roll
            renodlas till att göra en bedömning av den arbetssökandes behov
            samt till att följa upp den arbetssökandes rättigheter och de
            krav som ställs på denne.
          </p>
          <p xml:id="i-PzXnu6oRZSREXaL9WheiqU">
            När det gäller matchningsfunktionen och förmedlingsverksamheten
            föreslås att den övertas av fristående aktörer. Dessa bör få ett
            helhetsansvar för sina arbetssökande och för att dessa får rätt
            insatser. Förmedlingsaktörerna bör ersättas efter hur väl de får
            arbetssökande i varaktig sysselsättning.
          </p>
          <p xml:id="i-GYuXwaASnhVYVWyzMCR3LF">
            Centerpartiet har alltså, inom ramen för allianssamarbetet, fått
            igenom långtgående förslag för att förbättra den statliga arbetsförmedlingen.
          </p>
          <p xml:id="i-92WF311L3rujM7xY27KbDp">
            Internationella erfarenheter visar att oberoende, ideella eller
            privata lösningar har förutsättningar att ge bättre resultat och
            leda till fler förmedlade jobb givet rätt styrmedel.
          </p>
          <p xml:id="i-KYbdWeNAXQtEpy99N2uPfv">
            Det kanske mest välkända internationella exemplet på en arbetsförmedlarpeng
            återfinns i Australien. Där placeras arbetssökande i olika kategorier,
            beroende på hur långt från arbetsmarknaden de bedöms stå. Fristående
            förmedlare ges sedan en ersättning, som bygger på denna kategorisering
            och som till stor del är prestationsbaserad. De arbetssökande
            kan välja mellan olika regionala förmedlare. Förmedlingsaktörerna
            utvärderas kontinuerligt och ges betyg som underlättar vid framtida
            upphandlingar och bidrar till ökad information om olika aktörers
            effektivitet. Australiens system har varit en bidragande orsak
            till att arbetslösheten mer än halverats och att kostnaderna för
            arbetsförmedling minskat. Systemet har också gradvis fått brett
            stöd från hela det politiska spektret.
          </p>
          <p xml:id="i-9eY3ZbWt8BVaPb3NS56AWf">
            Även i Sverige har liknande system införts lokalt med mycket
            goda resultat. Det kanske mest välkända exemplet finns i Nacka.
            De metoder som används av trygghetsorganisationerna (TSL och TRR)
            har också stora likheter med en arbetsförmedlarpeng och har också
            uppvisat goda resultat.
          </p>
          <p xml:id="i-XFopjkJcbifSf5hKE2MJt2">
            Samtidigt finns avskräckande exempel i Sverige där upphandling
            av begränsade tjänster eller en alltför liten resultatbaserad
            del i ersättningen lett till att arbetssökande placeras i otillräckliga
            och ineffektiva insatser samtidigt som ersättning utgått till
            anordnaren. Detta har exempelvis varit ett problem i etableringsuppdraget
            för nyanlända. Det är därför avgörande att incitamenten är rätt
            och att ersättning till anordnaren baseras på resultat.
          </p>
          <p xml:id="i-NFAMFWHszf2pe9PqGeb5xD">
            Centerpartiets förslag innebär att alla arbetsmarknadspolitiska
            program, exklusive anställningsstöd, för personer utan funktionsnedsättningar
            utgår och istället ersätts med en arbetsförmedlarpeng. Den som
            är arbetslös kommer fortfarande att behöva skriva in sig på arbetsförmedlingen
            för att få arbetslöshetsersättning, men kommer sedan att hänvisas
            till fristående ideella och privata aktörer för att få hjälp att
            komma i arbete.
          </p>
          <p xml:id="i-DMoJz2TEfxG8CR15QumSuw">
            Ersättningen för att få en person i jobb kommer att variera baserat
            på den arbetssökandes förutsättningar. Den arbetssökandes förutsättningar
            kommer att graderas på en skala och baseras på Arbetsförmedlingens
            bedömningsstöd. Ersättningen ska bland annat baseras på den sökandes
            utbildning, historia på arbetsmarknaden, ålder, tid i arbetslöshet
            och hälsa. Detta är viktigt för att arbetsförmedlare inte ska
            sålla bland de arbetssökande, utan att störst insats går till
            de med störst behov.
          </p>
          <p xml:id="i-DgjBXiJ411DydvXwWwGk1k">
            En stor grupp av de som är arbetslösa får jobb utan hjälp inom
            kort tid, och arbetsförmedlarpengen kommer därför att rikta sig
            till de personer som befinner sig i en svårare situation.
          </p>
          <p xml:id="i-AZ1ufvKuYNfvGXwaWBxuTL">
            Systemet ska enbart vara öppet för företag och organisationer
            med dokumenterad förmåga att förmedla jobb och handleda personer
            i behov av stöd.
          </p>
          <p xml:id="i-RLE5fa55RpGFNNujuh3sxE">
            Arbetsförmedlarpengen kommer enbart att betalas ut vid anställning
            och kommer att betalas ut i etapper över en tvåårsperiod. Det
            uppmuntrar till långsiktighet och resultat. Den som inte lyckas
            förmedla ett långvarigt jobb kommer alltså att få mycket lite
            betalt. Genom att fördela ut betalningen över en längre tid blir
            det omöjligt att få del av ersättningen med hjälp av kortvariga
            och oseriösa anställningar. Arbetsförmedlarna ges istället incitament
            att fortsätta att stötta sina klienter och få dem att lyckas på
            längre sikt.
          </p>
          <p xml:id="i-UC87LQ4Sn39i9ULf35MBZA">
            Tidigare pengbaserade system har visat på behovet av att ställa
            hårda krav på företagen och vikten av tydligt definierade uppgifter.
            Arbetsförmedlarna ska enbart jobba med insatser i syfte att få
            folk i arbete. För att styra förmedlarna mot kvalitet bör deras
            förmåga att få arbetssökande i jobb utvärderas kontinuerligt och
            redovisas i en offentlig ranking. Detta för att synliggöra och
            underlätta för arbetssökande och arbetsgivare att välja och välja
            bort. Arbetsförmedlingen bör ansvara för att certifiera de fristående
            arbetsförmedlarna. Lågpresterande och oseriösa aktörer bör kontinuerligt
            ratas under certifieringsprocessen och sorteras bort.
          </p>
          <p xml:id="i-XYW8cKsbsa4TKwUk6K4L1j">
            Genom att släppa in nya krafter kan dessa specialisera och anpassa
            sig bättre till de arbetssökandes och arbetsgivarnas behov. Nya
            aktörer får möjlighet att vinna både arbetssökande och arbetsgivares
            förtroende. Framgångsrika arbetsförmedlare hos dagens Arbetsförmedling
            får möjligheter att utvecklas hos nya förmedlare eller att själva
            driva förmedling. Den kontrollerande funktionen hos myndigheten
            och den arbetsförmedlande rollen hos arbetsförmedlarna skiljs
            åt så att uppdragen blir mer renodlade.
          </p>
          <p xml:id="i-NJBbAgMo6gjjwGvrLEgmxV">
            Centerpartiet föreslår att reformen genomförs över en flerårsperiod.
            Arbetsmarknads-utbildningarna samt vissa andra åtgärder avskaffas
            från och med första året. De som redan befinner sig i övriga arbetsmarknadspolitiska
            program bör dock ha möjlighet att slutföra dem. Dessa arbetsmarknadsåtgärder
            fasas därför ut över en längre tid. Åtgärder som riktar sig till
            personer med nedsatt arbetsförmåga behålls. Vissa subventionerade
            anställningar behålls, men reformeras i enlighet med vad som redogörs
            för nedan.
          </p>
          <p xml:id="i-4AHSNfHttgRGdZJaDKmv57">
            Arbetsförmedlingens roll som matchningsaktör fasas ut över införandeperioden.
            Tillsammans med avskaffade åtgärder frigör detta resurser som
            kan finansiera arbetsförmedlarpengen.
          </p>
          <p xml:id="i-Dou4g2b8XZ2pHWFoLoy7w">
            Samtidigt som Arbetsförmedlingens matchningsroll börjar fasas
            ut inleds också arbetet med certifiering av privata aktörer.
          </p>
          <p xml:id="i-HRebaEoRtaHVimjoMbwGWc">
            I denna motion föreslås konkret att arbetsmarknadsutbildningarna
            fasas ut. Detta väntas medföra en offentligfinansiell besparing
            om 700 miljoner kronor år 2019, 1 400 miljoner kronor år 2020
            samt 1 300 miljoner kronor år 2021.
          </p>
          <p xml:id="i-LuitkL9JJ7ArQUcovCGTGP">
            Syftet med anställningsstöd är att kompensera för vissa arbetssökandes
            lägre eller osäkra produktivitet. Subventionerade anställningars
            effektivitet varierar beroende på utformning. Ett generellt mönster
            är dock att subventionerade anställningar som riktas till personer
            som står långt från arbetsmarknaden är mer effektiva. De flesta
            subventionerade anställningar har dock ganska höga undanträngningseffekter
            i bemärkelsen att jobben som skapas i många fall hade tillkommit
            även utan subvention.
          </p>
          <p xml:id="i-SSVJTRiFEhUjdQyScjdj6B">
            Användningen av och kostnaden för anställningsstöden är omfattande,
            varför det är av största vikt att de utformas på ett rimligt och
            kostnadseffektivt sätt.
          </p>
          <p xml:id="i-5T7fMMSzpKYffZrvSFQacz">
            Det har under lång tid funnits ett antal problem med anställningsstöden.
            För det första har antalet stöd varit stort, vilket har bidragit
            till att kännedomen om stöden är låg bland företagen. För det
            andra har stöden upplevts som krångliga av företagare. För det
            tredje har det ställts för långtgående krav på samordning med
            fackföreningsrörelsen. För det fjärde har stöden varit för kortsiktiga.
            Och för det femte har det funnits tecken på att väldigt fokuserade
            stödformer riskerar att stigmatisera de personer som är berättigade
            till stöden.
          </p>
          <head type="h1" xml:id="i-VTCNR4c2PBr4f4pVTCeUMF">
            Centerpartiet strävar efter ett system med anställningsstöd som
            präglas av följande:
          </head>
          <list style="ul">
            <item xml:id="i-FGvCcoGA7HELPC37Smd6Rf">
              Enkelhet. Det kräver att antalet stödformer minskar och att stöden
              görs så enkla och enhetliga som möjligt. Kraven på administration
              och liknande måste hållas till ett minimum.
            </item>
            <item xml:id="i-8v4GqpFzxNmHBhYx49sBs5">
              Träffsäkerhet. Störst stöd ska ges till dem som behöver det mest.
            </item>
            <item xml:id="i-MFv23XziRbv2HgAkfRRxmA">
              Kostnadseffektivitet. Arbetsmarknadspolitiken i allmänhet och
              anställningsstöden i synnerhet tar stora resurser i anspråk. Det
              är resurser med en hög alternativkostnad; varje krona som läggs
              på anställningsstöd är en krona som hade kunnat läggas på en sysselsättningsfrämjande
              skattesänkning. Kostnaderna för arbetsmarknadspolitiken måste
              minska.
            </item>
            <item xml:id="i-UH35YEP1PxmY2x8ZbZENPf">
              Brygga till reguljär sysselsättning. Stöden ska såväl för den
              anställde som för företagaren vara utformade så att de underlättar
              övergången från arbetslöshet till reguljär sysselsättning
            </item>
          </list>
          <p xml:id="i-2ZtaijdscX6Zirrrgx7beC">
            I syfte att göra anställningsstöden enklare för arbetssökande,
            arbetsgivare och Arbetsförmedlingen att förstå är det viktigt
            att systemen i hög grad präglas av likvärdighet. En basplatta
            av gemensamma regler som gäller alla anställningsstöd är därför
            viktig.
          </p>
          <p xml:id="i-WmkAE16Cxoy4bh5xkrRSAE">
            Lönetaket inom anställningsstöden bör vara lågt och enhetligt
            så att subventionen främst riktar sig till personer med låg lön,
            vilka kan antas stå längst från arbetsmarknaden. På så sätt bidrar
            ett lågt och enhetligt lönetak till målet om träffsäkerhet. Ett
            gemensamt lönetak gör också floran av anställningsstöd enklare
            att överblicka. Det bidrar således också till målet om enkelhet.
            Genom att inte subventionera höga löner kan också kostnaderna
            hållas nere. Även målet om kostnadseffektivitet gynnas alltså
            av förslaget.
          </p>
          <p xml:id="i-VbbowBXpygYRefwDGNzRSU">
            Värt att notera är att tidigare sänkningar av lönetaket för nystartsjobb
            inte bedömts ha lett till färre jobb, men haft en något dämpande
            effekt på lönerna. Den sänkning som Centerpartiet föreslår är
            större, men skulle volymerna påverkas är det bättre att motverka
            detta genom höjd subventionsgrad än genom att subventionera höga
            löner.
          </p>
          <p xml:id="i-TTZuZG58A6tKcWAdtkeUqj">
            Förslaget innebär, precis som dagens regelverk, att löner utöver
            lönetaket tillåts. Lönetaket innebär enbart att den del av lönen
            som överstiger taket inte subventioneras.
          </p>
          <p xml:id="i-NGg9puyXsXP3WT5haY7iC9">
            Att kräva att även andra förmåner än lön lämnas i enlighet med
            kollektivavtal innebär att stöden blir dyrare och krångligare,
            inte minst för de många småföretag som saknar kollektivavtal.
            Att riskera att småföretag exkluderas från möjligheten att skapa
            jobb med hjälp av anställningsstöd är olyckligt. Centerpartiet
            föreslår därför att krav enbart bör ställas på att lön utgår i
            enlighet med kollektivavtal i branschen.
          </p>
          <p xml:id="i-XnAw4jKypNCk3hk8MRNndn">
            Enligt förordning ska Arbetsförmedlingen samråda med det lokala
            facket innan en person anvisas till ett arbetsmarknadspolitiskt
            program eller en insats som är förlagd på en arbetsplats.
            <ref target="i-VxMUGBR5ZwrBAt5EERVVu9">
              [2]
            </ref>
            Nystartsjobben definieras inte som ett arbetsmarknadspolitiskt
            program, varför ett sådant samråd inte behöver ske.
          </p>
          <p xml:id="i-PjH8jtyD4yCE1c19Npo2TU">
            Givet att nystartsjobben fungerar utan ett sådant samråd är det
            rimligt att anta att även andra stöd bör kunna fungera utan krav
            på samråd. I Arbetsförmedlingens faktablad kring de anställningsstöd
            som regleras i förordningen om särskilt anställningsstöd står
            explicit att en anvisning sker genom att myndigheten, arbetsgivaren
            och facket träffar en överenskommelse. Denna typ av information
            kan tänkas avskräcka vissa arbetsgivare som kan uppleva att övningar
            av denna sort innebär ökad tidsåtgång och ökat krångel.
          </p>
          <p xml:id="i-NEWTa4KFnh3NkDsQfvjjQt">
            I stället för att ställa krav på att samråd sker med facket bör
            Arbetsförmedlingen, om de finner det lämpligt, meddela facket
            att en anvisning skett, varefter fackförbundet, om de så önskar,
            kan inkomma med eventuella synpunkter till myndigheten.
          </p>
          <p xml:id="i-4SJQ9AHL5k5uh9JFmzwpnS">
            När det så kallade arbetsvillkoret inom arbetslöshetshetsförsäkringen
            studeras för att se om en person är berättigad till ersättning
            eller ej, räknas inte arbete som utförts med hjälp av de stöd
            som regleras i förordningen om särskilt anställningsstöd.
            <ref target="i-DBHkt81J5wqVrqgKKDvubH">
              [3]
            </ref>
          </p>
          <p xml:id="i-6AnTyDfoXy7mtC1hgNtWAy">
            Det finns alltså en diskrepans mellan olika anställningsstöd.
            Nystartsjobb berättigar till a-kassa, medan särskilt anställningsstöd
            inte gör det. Denna skillnad förefaller vara svår att motivera.
            Skillnaden kan bland annat väntas leda till att såväl arbetstagare
            som kommunala arbetsgivare försöker använda nystartsjobb i stället
            för andra anställningsstöd, eller till att allokeringen till program
            på andra sätt inte sker baserat på vilka program som kan antas
            vara mest effektiva.
          </p>
          <p xml:id="i-WjkLYwDYzZUAe5yQLX7ffL">
            För att undvika denna typ av snedvridande effekter bör inte heller
            tid med nystartsjobb räknas med när arbetsvillkoret prövas. Det
            är rimligt då det ökar den enskildes drivkraft att underlätta
            övergången från subventionerat till reguljärt arbete. Likaledes
            är det rimligt då subventionerade anställningar inte bidrar med
            finansiering till arbetslöshetsförsäkringen i lika hög grad som
            reguljära anställningar.
          </p>
          <p xml:id="i-Qnw5zn63X3BVKFrbjcJNug">
            Nystartsjobben är den typ av subventionerad anställning som visat
            sig mest effektiv. Det är också det anställningsstöd som är enklast.
            Det är därtill en rättighet för långtidsarbetslösa, varför eventuella
            problem med stigmatisering till följd av snäv fokusering kan antas
            vara mindre.
          </p>
          <p xml:id="i-TaugvFgk7pEiCeZ7vQcamp">
            För att effektivisera systemet med anställningsstöd har Centerpartiet
            föreslagit att antalet stödformer ska minska och att reglerna
            för de individuella stödformerna förenklas. Specifikt har Centerpartiet
            föreslagit att nystartsjobben utvecklas och ersätter följande
            anställningsstöd:
          </p>
          <list style="ul">
            <item xml:id="i-SJL8fEhi9A5t5fHBEkS3oW">
              introduktionsjobb (i sin tur en sammanslagning av instegsjobb,
              särskilt anställningsstöd och förstärkt särskilt anställningsstöd)
            </item>
            <item xml:id="i-HyU5Cu35K3796xhqAhA92D">
              extratjänster
            </item>
            <item xml:id="i-QKS84AAr7wf1kXM4cs7SGZ">
              moderna beredskapsjobb.
            </item>
          </list>
          <p xml:id="i-CUmneMWTSfLmZdMHsaXMXi">
            Fyra olika typer av subventionerade anställningar, inklusive
            dagens nystartsjobb, föreslås därmed bli ett enkelt anställningsstöd.
          </p>
          <p xml:id="i-DoLCizVYFcP4z9tgk2UYen">
            De senaste åren har extratjänsterna utökats vad gäller subventionsgrad,
            målgrupp och potentiella arbetsgivare. Stöd lämnas för anställningar
            på upp till 100 procent av heltid och det maximala stödbeloppet
            samt handledarstödet har höjts. Extratjänsterna riktar sig nu
            inte enbart till långtidsarbetslösa utan också till nyanlända.
            Avslutningsvis har antalet branscher utvidgats genom att explicit
            omfatta privata företag i välfärden samt genom att inkludera kulturverksamheter,
            trossamfund och idrottsföreningar.
          </p>
          <p xml:id="i-MP12V72qrh2jDRQVzt1Wig">
            Att nyanlända inkluderas i extratjänsterna från dag ett, och
            alltså får eventuell sysselsättning subventionerad med mer än
            100 procent av lönekostnaden, sänder en olycklig signal om att
            staten helt gett upp ambitionen att få nyanlända i riktiga jobb.
            Redan idag finns exempel på kommuner som avslutar andra typer
            av anställningar, nystartsjobb och praktik, med lägre subventionsgrad
            för att ta del av de över 100-procentiga subventionerna i extratjänsterna.
            En mycket stor andel av dem som innehar extratjänster är dessutom
            personer med gymnasieexamen eller rentav akademisk examen, vilket
            inte är målgruppen och tydligt pekar på en undanträngning av andra
            jobb.
          </p>
          <p xml:id="i-Vjgy9pXbNqBmUC2sX2aEUt">
            Extratjänsterna har nu nått allt högre volymer och i oktober
            2018 fanns 17 105 personer i extratjänster. Detta påverkar i allt
            högre grad arbetslöshetsstatistiken och bidrar till att skapa
            en missvisande bild av det verkliga arbetsmarknadsläget.
          </p>
          <p xml:id="i-HprjTa1sEfjNTQzZ5kMYMV">
            Andelen av de som lämnar etableringsuppdraget som är i arbete
            eller utbildning 90 dagar efter avslutat program har exempelvis
            ökat det senaste året. Studeras siffrorna närmare visar det sig
            att andelen som får ett arbete utan stöd varit i princip oförändrad.
            Det som däremot skett är att andelen som får en extratjänst har
            ökat markant. Det är nu vanligare att deltagare får en extratjänst
            än att de får ett osubventionerat arbete.
          </p>
          <p xml:id="i-XHXD2L3skaiYDknGgfcDd7">
            Extratjänsterna lider av ett antal problem:
          </p>
          <list style="ul">
            <item xml:id="i-PyMCKHBTnw7k3fjTbrffDe">
              De är dyra. En snittkostnad om 26 000 kronor med en maximal kostnad
              om 29 534 kronor per månad är för hög.
            </item>
            <item xml:id="i-LtiXoBnCz4fQhvX1TW4V1w">
              De utgår från att det skulle vara omöjligt att få nyanlända i
              riktiga jobb genom att i stället slussa in dem i helsubventionerad
              sysselsättning i ett antal godtyckligt utvalda branscher.
            </item>
            <item xml:id="i-EVR8qBW5jrw5xu7zV6qCMF">
              De ger varken den arbetslösa eller dennes arbetsgivare incitament
              att öka chanserna för den arbetslösa att komma i reguljär sysselsättning.
            </item>
          </list>
          <p xml:id="i-8mZ9w7ooqShZC44btS4XBV">
            Utvärderingar av denna typ av helsubventionerade jobb, företrädesvis
            inom offentlig sektor, tyder på att möjligheterna att få reguljär
            sysselsättning när extratjänsten upphör är små.
          </p>
          <p xml:id="i-XeLYbDDmbkjD1uNuJysDgC">
            Centerpartiet vill därför avskaffa extratjänsterna. I denna motion
            föreslås att stimulansbidraget till de kommuner som använder sig
            av extratjänster slopas. Detta väntas medföra en offentligfinansiell
            besparing om 500 miljoner kronor per år 2019–2020.
          </p>
          <p xml:id="i-Ln4G1borwaTkVzCQeKjV1T">
            I Arbetsmarknadsekonomiska rådets enkät kring anställningsstöd
            framkom att företag som inte tidigare använt sig av anställningsstöd
            skulle göra det i större omfattning om möjligheten till provperiod
            förlängdes, Arbetsförmedlingen tog på sig arbetsgivaransvaret
            eller om arbetsgivar-ansvaret togs av ett bemanningsföretag. Än
            större andel av dem som anställt långtidsarbetslösa skulle uppskatta
            möjligheten att ett bemanningsföretag skulle ta arbetsgivaransvar.
          </p>
          <p xml:id="i-7Ngt2jMoqJyMDmhr7yCNdf">
            Sammantaget tyder detta på att en stor andel företag anser att
            arbetsgivaransvaret i sig utgör ett hinder för att skapa sysselsättning
            åt arbetssökande.
          </p>
          <p xml:id="i-QxRs6L2huShuU4ucg4YoRJ">
            I slutet av mandatperioden 2010–2014 tillsatte Alliansen en utredning
            för att utveckla ett alternativ till sysselsättningsfasen. Utredningen
            presenterade ett förslag om att införa ett pilotprojekt för så
            kallade matchningsanställningar.
          </p>
          <p xml:id="i-R3J6TwGmUowbCXMywBNsyh">
            Utgångspunkten för matchningsanställningar är att det är troligt
            att många företag upplever en osäkerhet kring hur en person som
            varit borta från arbetsmarknaden länge ska passa in på arbetsplatsen.
            För att råda bot på detta föreslås att den jobbsökande anställs
            hos en så kallad matchningsaktör som tar på sig arbetsgivaransvaret.
            Den jobbsökande arbetar sedan hos kundföretag som inledningsvis
            inte behöver ta på sig den risk som arbetsgivaransvaret innebär.
            Matchningsaktörer kan exempelvis vara fackliga eller ideella organisationer,
            men även bemanningsföretag.
          </p>
          <p xml:id="i-JihdtsnqNv9U1Vp5SbHfKC">
            Matchningsaktören ska enbart kunna tjäna pengar genom att ha
            den arbetssökande uthyrd till kundföretag eller genom att den
            arbetssökande får ett reguljärt arbete. På så vis undviks risken
            med att matchningsaktörer parkerar de jobbsökande i passivitet.
            Mest kraftfull bör ersättningen vara om den arbetssökande hittar
            varaktig reguljär sysselsättning. Reguljärt arbete för den arbetssökande
            ska alltid löna sig för matchningsaktören jämfört med att den
            arbetssökande även i fortsättningen hyrs ut. Målet är att den
            arbetssökande ska övergå i ett vanligt jobb.
          </p>
          <p xml:id="i-AfhrDfaLPFxN7Dmb4v1kyV">
            Centerpartiet anser att matchningsanställningar bör införas och
            ersätta extratjänsterna. De bör dock anpassas till det reformerade
            system för anställningsstöd som föreslagits tidigare i detta kapitel
            och till införandet av arbetsförmedlarpengen. I förhållande till
            utredningens förslag bör därför anställningen hos matchningsaktören
            ske med hjälp av nystartsjobb och den prestationsbaserade ersättningen
            utgöras av arbetsförmedlarpengen.
          </p>
          <p xml:id="i-M6zKHSQpnnnCY7pmitmdgT">
            Centerpartiet har länge föreslagit förändringar och förbättringar
            av den svenska modellen, exempelvis när det gäller turordningsreglerna.
            Det behöver dock tas ett större grepp om den svenska modellen.
            Centerpartiet har därför föreslagit att en självständig och opartisk
            expertkommission tillsätts för att presentera förslag som skulle
            vidareutveckla den svenska modellen för morgondagens arbetsmarknad.
          </p>
          <p xml:id="i-PbbPsHuhwicQ2FFdaPHXEM">
            Syftet är att skyndsamt utarbeta rimliga regler som tar hänsyn
            till företagens behov av flexibilitet och kompetensförsörjning,
            de anställdas behov av trygghet och möjlighet till omställning
            samt de arbetslösas behov av att kunna få ett jobb.
          </p>
          <p xml:id="i-X9KWga1j5MZ3C3a4qLAYQR">
            Svensk arbetsmarknad präglas av en tudelning mellan ”insiders”
            och ”outsiders”, mellan de med en fast och trygg anställning och
            de som står utanför, vars enda möjligheter till arbete ofta består
            av en tidsbegränsad och otrygg anställning. Det strikta anställningsskyddet
            leder till högre arbetslöshet bland grupper med svårigheter att
            etablera sig, samtidigt som det leder till inlåsning för dem som
            har ett jobb, utan att öka deras upplevda trygghet. Klyvningen
            ökar mellan dem med mycket korta och osäkra jobb och dem med hög
            upplevd anställningstrygghet, som dock tvärt upphör om företaget
            omstrukturerar sin verksamhet.
          </p>
          <p xml:id="i-ASpRBPEtC1o4KMhnqcs3G9">
            Den sammanpressade lönestrukturen höjer trösklarna för att få
            in en fot på arbetsmarknaden och försvårar än mer för marginalgrupper
            att etablera sig.
          </p>
          <p xml:id="i-Nm5XPHQDqr3QzZM5nJG9Gs">
            Dessa problem har funnits länge. Men de senaste årens flyktingströmmar
            och arbetskraftens ökande heterogenitet gör att behovet av lösningar
            blir allt mer akut. Det finns alltså goda skäl till att göra ett
            omtag kring reglerna på den svenska arbetsmarknaden och anpassa
            dem till nu rådande förhållanden.
          </p>
          <p xml:id="i-LbfysFbsr2Xn4A1cHp6j2o">
            För det första måste tryggheten öka. Idag är vissa anställda
            helt utan trygghet, medan andra är inlåsta i jobb de inte trivs
            med. Det är resultatet av en stelbent arbetsmarknad som omfördelar
            otryggheten till dem som har svagast ställning på arbetsmarknaden.
            Fler måste också ges möjlighet att skapa sin egen trygghet via
            kontinuerlig fortbildning.
          </p>
          <p xml:id="i-Gc66XsLmxXuov8EZPVmNou">
            För det andra måste regelverken på arbetsmarknaden anpassas till
            att det är små och växande företag som i allt högre grad står
            för jobbskapandet. Stora företag har och kommer fortsätta att
            ha en mycket viktig roll att spela i svensk ekonomi. Men dagens
            arbetsmarknadsregler, som skapades i en tid då storföretag var
            de dominerande aktörerna på svensk arbetsmarknad, hindrar framväxten
            av morgondagens jobb. Medan näringslivet förändrats ser konfliktreglerna
            fortfarande i stort sett ut som de gjorde när 1928 års kollektivavtalslag
            skrevs. Kombinationen av dåtidens arbetsmarknadsregler och dagens
            arbetsmarknad riskerar i längden Sveriges internationella konkurrenskraft.
          </p>
          <p xml:id="i-Esh6f2q6RRyPKqdEBscRxi">
            För det tredje måste trösklarna till det första jobbet sänkas.
            Det faktum att fyra av fem arbetslösa tillhör grupper med en utsatt
            ställning på arbetsmarknaden visar att dagens arbetsmarknad inte
            är till för alla. Särskilt den dåligt fungerande jobbintegrationen
            visar att en arbetsmarknad som stänger ute stora grupper av människor
            skapar problem för de offentliga finanserna, för sammanhållningen
            och för de enskilda. Tröskeln till det första jobbet, oavsett
            om det är det första jobbet efter studierna eller det första jobbet
            i det nya hemlandet, måste sänkas. Arbetsmarknaden måste vara
            tillgänglig för alla.
          </p>
          <p xml:id="i-FPecN2yDSRCC2HideQi8PB">
            För det fjärde måste rörligheten öka. I en tid av snabb strukturomvandling
            i stora delar av ekonomin är det farligt att personer som egentligen
            vill byta arbetsplats och vidareutbilda sig istället stannar på
            en arbetsplats där de inte utvecklas på grund av att de vill skydda
            sin plats i turordningen inom LAS.
          </p>
          <p xml:id="i-DZgEuC7zxSyNjnJwmHknPZ">
            Det stelbenta regelverket med turordningsregler drabbar i synnerhet
            mindre företag som utsätts för stort omvandlingstryck. Antingen
            vågar de inte fastanställa eller så drabbas de av kostnader som
            hotar företagets tillväxt och överlevnad. Detta drabbar, enligt
            ekonomisk forskning, främst de som har svagast ställning på arbetsmarknaden:
            nyanlända, unga och långtidsarbetslösa. Men också välutbildade
            med en nära anknytning till arbetsmarknaden kan drabbas. En person
            som väljer att tillfälligt lämna arbetslivet för att vidareutbilda
            sig och stärka sin kompetens kan hamna sist i turordningskön och
            därmed riskera att bli den första som lämnar vid en eventuell
            personalneddragning.
          </p>
          <p xml:id="i-2idpFXs2TVtD5a7x21HAQM">
            Idag har företag med färre än 10 anställda möjlighet att undanta
            två av dessa från turordningsreglerna. Möjligheten till detta
            undantag förefaller öka både företagens produktivitet och antalet
            jobb de skapar.
          </p>
          <p xml:id="i-C9pATNUw6wswZT7jE7faGA">
            I ett första steg mot att göra om turordningsreglerna vill Centerpartiet
            kraftigt förändra och utöka undantaget från turordningsreglerna
            för småföretag. Företag med under 50 anställda bör inte längre
            omfattas av turordningsreglerna. Dagens anställningsskydd förblir
            oförändrat, men små och medelstora företag tillåts i högre grad
            premiera kompetens framför tjänsteår när de tvingas minska sin
            personalstyrka. Den falska trygghet som bygger på tjänsteår ersätts
            med Centerpartiets övriga förslag som på riktigt förbättrar den
            trygghet som består av ökade möjligheter att hitta ett nytt jobb
            eller att skola om sig.
          </p>
          <p xml:id="i-CzfDh8eD1TLbJhMgGU9xkh">
            Utöver de omedelbara ändringarna i turordningsreglerna krävs
            dock ett helhetsgrepp kring lagstiftningen på arbetsmarknaden.
            Därför förordar Centerpartiet att en arbetsmarknadskommission
            tillsätts med uppdrag att analysera arbets- och konflikträtten,
            i syfte att säkerställa att dessa regler är ändamålsenligt utformade.
            Syftet med reglerna bör vara att se till att arbetstagares trygghet
            samt rätten till fackligt engagemang och arbete värnas, samtidigt
            som svensk arbetsmarknad och ekonomi görs mer dynamisk.
          </p>
          <p xml:id="i-L6oDvy46Hst3s9LQofd2Dz">
            Ökat jobbfokus i trygghetssystemen
          </p>
          <p xml:id="i-CXXneUzdVdG8qCS9rRuHyw">
            Arbetslöshetsförsäkringen ska ge människor en möjlighet att tryggt
            ställa om i arbetslivet. Samtidigt är det viktigt att försäkringen
            är just en omställningsförsäkring och att den utformas på ett
            sätt som uppmuntrar till arbete.
          </p>
          <p xml:id="i-BwEwoka37w6VaTWqSjJAAt">
            Den förra regeringens höjning av a-kassan beräknas ha lett till
            cirka 27 000 fler arbetslösa och ökat de offentliga utgifterna
            med cirka 2,7 miljarder kronor. I en tid när jämviktsarbetslösheten
            stiger, trots flera år av högkonjunktur, var detta inte en ansvarsfull
            prioritering.
          </p>
          <p xml:id="i-Sp7tLSzGLsu7yrpBdySvk4">
            Arbetslöshetsförsäkringens nivå och utformning har stor inverkan
            på arbetsmarknadens funktionssätt. En hög ersättning under lång
            tid innebär att det blir relativt mer förmånligt att inte arbeta.
            Därmed minskar utflödet från arbetslöshet till jobb. Det faktum
            att man måste kvalificera sig till arbetslöshetsförsäkringen genom
            arbete innebär dock att människor som inte arbetar ges större
            drivkraft att börja arbeta för att få tillgång till den extra
            trygghet som arbetslöshetsförsäkringen medför.
          </p>
          <p xml:id="i-UKt8Jq5eNftcQYUwCFTpq3">
            Dessutom innebär en högre ersättning att lönebildningen påverkas,
            då en hög ersättning innebär att kostnaden för fackförbund att
            bidra till löneökningar som ger högre arbetslöshet minskar.
          </p>
          <p xml:id="i-T6yzF3fHtjnoLZcvKs9Yeo">
            En relativt förmånlig arbetslöshetsförsäkring bidrar också på
            kort sikt till att arbetssökande ges större möjligheter att hitta
            ett jobb som passar deras kvalifikationer. Produktiviteten kan
            öka till följd av denna förbättrade matchning.
          </p>
          <p xml:id="i-WaZ6vRkpZXx5ye6nZUKDU6">
            Avslutningsvis är arbetslöshetsförsäkringen en automatisk stabilisator
            som rätt utformad kan hjälpa till att utjämna konjunktursvängningar.
          </p>
          <p xml:id="i-JbeurK8tWBcYEGT3rNesXe">
            Det finns relativt starkt empiriskt stöd för att en generös ersättning
            från arbetslöshetsförsäkringen leder till en höjd jämviktsarbetslöshet.
            Detta allmänna mönster tycks också stämma för Sverige. Det finns
            också visst stöd för att sänkt ersättning i arbetslöshetsförsäkringen
            bidrar till mer återhållsamma löneökningar.
          </p>
          <p xml:id="i-KAQPiAHirmf6LgFvUrs5gT">
            Centerpartiet vill se en arbetslöshetsförsäkring som möjliggör
            en trygg omställning samtidigt som den garanterar att det lönar
            sig att arbeta. Det finns också relativt starkt stöd i forskningen
            för att en symmetrisk och kontinuerlig avtrappning av ersättningsnivån
            leder till lägre arbetslöshet.
          </p>
          <p xml:id="i-MDiMARHaTMrR2bjKSCxux4">
            Att avtrappningen är symmetrisk innebär att alla, förutom de
            som får den lägsta ersättningsnivån, möter samma avtrappning vid
            samma tidpunkt. Detta avspeglas i ett konstant lönetak. Det är
            viktigt ur ett likabehandlingsperspektiv, men också för att det
            gör systemet mer lättöverskådligt.
          </p>
          <p xml:id="i-5E1Q1q4eyb83xYN5qR9axd">
            Dagens ersättningsprofil i arbetslöshetsförsäkringen innebär
            att olika personer möter olika stora avtrappningar vid olika tidpunkter
            beroende på deras tidigare inkomst. Detta är inte rimligt.
          </p>
          <p xml:id="i-hv3ryhoZNcnsw7WLwJByV">
            I denna motion föreslås att arbetslöshetsförsäkringen trappas
            ned enligt följande modell:
          </p>
          <list style="ul">
            <item xml:id="i-X2G3oRuZcgvahnqiFF2AVV">
              dag 0–100: 80 procent.
            </item>
            <item xml:id="i-UGqWZAnx2NSL5cyfjVQ1XD">
              dag 101–200: 75 procent.
            </item>
            <item xml:id="i-CynghiZFeAeuiViucyyDAV">
              dag 201–300: 70 procent.
            </item>
            <item xml:id="i-5CoT37Gg3K29TeVaXwQys8">
              dag 301–: 65 procent.
            </item>
          </list>
          <p xml:id="i-EG8G8g5yqSiGegeYxVEvJ3">
            Arbetslöshetsförsäkringen innehåller begränsningar kring maximal
            ersättningsperiod. En person får i regel ersättning från arbetslöshetsförsäkringen
            under maximalt 300 dagar. Personer som deltar i arbetsmarknadspolitiska
            program är dock berättigade till aktivitetsstöd. Detta stöd saknar
            tidsgränser, vilket innebär att arbetssökande kan erhålla aktivitetsstöd
            på oförändrad nivå under mycket lång tid.
          </p>
          <p xml:id="i-6ETkBoNjZxRtNeEKRVTSnH">
            För att ytterligare stärka drivkrafterna att komma i arbete föreslår
            Centerpartiet att en tidsgräns om tre år införs för aktivitetsstödet.
            På så vis förstärks arbetslöshetsförsäkringens och aktivitetsstödets
            avtrappning och systemens roll som omställningsförsäkring tydliggörs.
            Förslaget väntas träda i kraft först 2020.
          </p>
          <p xml:id="i-D3yYxrXpj7YREnfuFmsNCB">
            Kombinationen av en reformerad arbetslöshetsförsäkring och införandet
            av en tidsgräns i aktivitetsstödet väntas medföra en offentligfinansiell
            besparing om 500 miljoner kronor år 2019, 2 470 miljoner kronor
            år 2020 samt 2 565 miljoner kronor år 2021.
          </p>
          <p xml:id="i-3ZcrxZoUxKzKKfFDMEHLFc">
            Inom ramen för de tyska Hartz-reformerna genomfördes en liknande
            reform, där arbetslöshetsförsäkringen för långtidsarbetslösa slogs
            ihop med försörjningsstödet. Hartz-reformerna har sammantaget
            bidragit till att förbättra den tyska ekonomins funktionssätt,
            och ett sätt på vilket arbetslösheten minskade var ett minskat
            flöde från sysselsättning till arbetslöshet för de personer som
            påverkades av sammanslagningen av arbetslöshetsförsäkringen med
            försörjningsstödet.
          </p>
          <p xml:id="i-NdZXqNgTTDsr6ZNKEs44L1">
            När en ersättningsperiod om 300 dagar inom arbetslöshetsförsäkringen
            har löpt ut bör också bestämmelserna om vad som ska betraktas
            som ett lämpligt arbete reformeras så att kravet på att arbetet
            ska betala 90 procent av dagpenningen tas bort. I stället bör
            enbart krav om att ersättning ska lämnas på en nivå som motsvaras
            av kollektivavtal ställas.
          </p>
          <p xml:id="i-9enY2TSoze1dEisiv1fnx2">
            Många långtidsarbetslösa får sin försörjning genom ekonomiskt
            bistånd, tidigare kallat socialbidrag. Tyvärr är det ekonomiska
            biståndet utformat så att människor alltför lätt fastnar i det.
            För varje krona en person tjänar minskas generellt bidragen med
            en krona, vilket innebär att den totala inkomsten inte förändras
            av att personen arbetar. Intentionen är i grunden rätt. Beroende
            av bidrag bör minskas så fort som möjligt och försörjningsstöd
            prövas noga. Men höga marginaleffekter får också den olyckliga
            effekten att det i många fall inte blir lönsamt att börja arbeta.
          </p>
          <p xml:id="i-Q9sUTo6EDGrB7Q8pYcnR2n">
            För en person som mottar ekonomiskt bistånd och lever i ett ensamhushåll
            kommer en lön från ett eventuellt heltidsjobb sannolikt att överstiga
            det ekonomiska biståndet, så även om bidragen minskar med inkomsten
            tjänar hen på att ta jobbet. Men resan till att få ett heltidsjobb
            kan behöva börja med en kortare timanställning. Då blir behovsprövningen
            i det ekonomiska biståndet ett problem. Inkomster från kortare
            eller mindre omfattande anställningar räknas av mot bidraget,
            vilket får till följd att det ekonomiska värdet av att arbeta
            blir lågt. Givet de svaga drivkrafterna att arbeta i försörjningsstödet
            ökar risken för långvarig arbetslöshet. För ett mindre antal av
            hushållen som har många barn eller dyra boendekostnader är det
            inte säkert att ens ett relativt välbetalt heltidsarbete leder
            till att hushållet får högre disponibel inkomst.
          </p>
          <p xml:id="i-Cxb4xPKB1dLp2JtM8oGEvg">
            Alliansen införde i regeringsställning därför en så kallad jobbstimulans
            i det ekonomiska biståndet. För en person som haft ekonomiskt
            bistånd i minst sex månader räknas endast tre fjärdedelar av en
            ny arbetsinkomst av mot bidragen under en period på två år. På
            så sätt ökar hushållets inkomster med en fjärdedel av arbetsinkomsterna.
          </p>
          <p xml:id="i-E9GZoAmFYAzzedSLVNf9C9">
            Tyvärr har denna reform visat sig vara otillräcklig. Jobbstimulansen
            används av mycket få personer. När Socialstyrelsen under juni
            2015 genomförde en uppföljning av jobbstimulansen var det bara
            2 000 personer, eller runt 2 procent av dem som mottar ekonomiskt
            bistånd, som nyttjade jobbstimulansen. Det kan jämföras med att
            det under 2018 beräknas vara ca 8 500 individer som är berättigade
            till jobbstimulans.
          </p>
          <p xml:id="i-9rjiuNk2wMNHyiwn4j1T3j">
            Centerpartiet anser därför att jobbstimulansen bör fördubblas
            och att arbetet med att informera om jobbstimulansen intensifieras.
          </p>
          <p xml:id="i-2X57GRXLYso3guvPJeA3xC">
            Idag är Sverige ett av de länder i hela Europa med högst skillnad
            i sysselsättning mellan inrikes och utrikes födda. Bland utrikes
            födda har kvinnor generellt 10 procentenheter lägre sysselsättningsgrad
            än männen. I åldrarna 16 till 64 år är arbetskraftsdeltagandet
            och sysselsättningsgraden 10 respektive nära 18 procentenheter
            lägre än för inrikes födda kvinnor. För kvinnor som fått uppehållstillstånd
            på grund av anknytning är utmaningen att komma in i samhället
            ännu större. Personer som mottar ekonomiskt bistånd under lång
            tid är utsatta för ökad risk för försämrad psykisk och fysisk
            hälsa. Social utsatthet riskerar att gå i arv från föräldrar till
            barn. Barn i hushåll i utanförskap löper större risk för social
            utsatthet och hälsoproblem.
          </p>
          <p xml:id="i-4oZYpCUWxs6aqsnDBLKEQA">
            Centerpartiet vill dela upp försörjningsstödet fifty-fifty mellan
            de båda vuxna i familjer i de fall då mottagarhushållet har två
            vuxna. Centerpartiet föreslår att SoL vad beträffar själva utbetalningen
            utformas likt socialförsäkringsbalkens lagstiftning om utbetalning
            av barnbidrag, där barnbidrag betalas ut med hälften till vardera
            föräldern.
          </p>
          <p xml:id="i-3D5tE8qXXxPL3GNiHGHqSw">
            Vi vill även införa krav på aktivering för att få försörjningsstöd.
            Centerpartiet vill att riktlinjerna till kommunerna ska tydliggöras
            så att samma krav på aktivering ställs på en man och kvinna som
            bor i samma hushåll och får försörjningsstöd. För att få försörjningsstödet
            utbetalat vill vi därför att båda personerna i familjen ska studera
            svenska, delta i praktik, arbetsträna eller söka jobb. Kravet
            på aktivering ska fungera som ett incitament för att fler ska
            komma ut i jobb.
          </p>
          <p xml:id="i-Su8DqXqoykjHcDjxDyMnFp">
            Reformer för fler företag
          </p>
          <p xml:id="i-JXv4eU9o5yFNeUrAhEZ348">
            Under 2000-talet har cirka fyra av fem nya jobb i näringslivet
            skapats i små och medelstora företag. För att svensk ekonomi och
            arbetsmarknad ska stå starka även i framtiden krävs att vi erbjuder
            goda villkor för de människor som vågar lägga den tid, ta de risker
            och investera de resurser som krävs för att starta företag och
            bygga en värdeskapande verksamhet ur intet.
          </p>
          <p xml:id="i-LfmvLKKsF2tUVuReTsqSsa">
            Att småföretagen fått en allt viktigare roll är delvis en effekt
            av att modern teknologi och specialisering möjliggör att allt
            fler mindre företag samverkar i skiftande konstellationer. Delvis
            är det en effekt av att de gamla industriföretagen stadigt minskar
            antalet anställda samtidigt som mindre tjänsteföretag övertar
            delar av deras personalstyrka, antingen för uppdrag inom industrin
            eller för att skapa helt andra värden i andra delar av ekonomin.
            Denna omvandling gör att den svenska jobbskaparpotentialen finns
            i de små och växande företagen.
          </p>
          <p xml:id="i-DsXtBw1WdZ3GbF6tT1tfmp">
            Centerpartiet arbetar därför konsekvent med att sänka skattekilar
            och undanröja regelhinder för att små- och medelstora företag
            ska kunna växa och anställa.
          </p>
          <p xml:id="i-NbBfcMNMdQon61ZSNGiJFJ">
            För många människor, såväl inrikes födda som nyanlända, skulle
            småskaligt företagande kunna vara en språngbräda till den svenska
            arbetsmarknaden och det svenska samhället. Att starta företag
            är dock ofta både dyrt och krångligt. Det gäller särskilt för
            personer med liten erfarenhet av svenska lagar, regler, myndigheter
            och ett ofta komplicerat myndighetsspråk. Utomeuropeiskt födda
            företagare anser i högre grad att lagar och regleringar utgör
            ett problem än vad inrikes födda företagare gör. I länder med
            högre administrativa hinder för företagande är också en lägre
            andel av de utrikes födda egenföretagare. Att minska den lagstadgade
            administrativa bördan för småskaligt företagande har därför potential
            att bidra till integrationen.
          </p>
          <p xml:id="i-3EES8FbWku2DDQA7XG17Fh">
            I flera andra länder finns system som ger möjlighet till omfattande
            regelförenklingar för de absolut minsta företagen. I Frankrike
            kan små enmansföretagare till exempel bli så kallade auto-entrepreneurs
            och behöver då varken betala inkomstskatt eller sociala avgifter.
            Istället betalar de en fast andel av sin omsättning i skatt. På
            liknande sätt har små enmansföretagare i Tjeckien möjlighet att
            få sina utgifter schablonmässigt bestämda, och skatten betalas
            då i huvudsak baserat på försäljningen. System med liknande inriktningar
            finns i Polen, Österrike och Mexiko.
          </p>
          <p xml:id="i-L9LZmv5cgnbkt4YGJHxKcR">
            Centerpartiet föreslår att en ny företagsform införs för riktigt
            små företag med begränsad omsättning: ingångsföretag. Ingångsföretag
            ska fungera som enskild firma gör idag, men med ordentliga regelförenklingar.
            Ingångsföretagen ska inte betala vare sig inkomstskatt, egenavgifter
            eller moms. Istället för vanliga skatter och avgifter betalas
            en schablonmässigt beräknad skatt baserad på omsättningen. Genom
            att ingångsföretag endast betalar en sådan omsättningsskatt krävs
            det inte att de upprätthåller samma omfattande bokföring som vanliga
            företag åläggs att göra. För att möjliggöra denna nya företagsform
            i praktiken bör Skatteverket ges i uppdrag att ta fram en plattform
            som tillåter att skatt dras direkt, via en app, vid elektroniska
            köp.
          </p>
          <p xml:id="i-XRY1ktPssVGZbbt9DyARXh">
            Den på många sätt största utmaningen i ett företags utveckling
            är när det går från att vara ett enmansföretag utan anställda
            till att anställa en första person. De företag som tagit sig över
            den tröskeln har sedan enklare att växa och anställa ytterligare.
          </p>
          <p xml:id="i-VSAuwJP2dVSk3RZ4zFLkmM">
            Höga kostnader för att anställa är vad småföretag själva anser
            vara ett av de största hindren för tillväxt. I Företagarnas och
            Swedbanks årliga undersökning Småföretagsbarometern har höga arbetskostnader
            alltid varit bland de största, eller det enskilt största, hindret
            för tillväxt bland småföretag. Samtidigt säger runt en fjärdedel
            av alla enmansföretag att de egentligen skulle vilja börja anställa.
          </p>
          <p xml:id="i-G2bq2j8Ao1KdLQdDDmL69y">
            Centerpartiet föreslår därför att arbetsgivaravgiften tas bort
            helt under de första åren när en enmansföretagare anställer sin
            första medarbetare. Detta väntas medföra en merkostnad jämfört
            med det existerande växa-stödet om 100 miljoner kronor år 2019,
            300 miljoner kronor år 2020 samt 300 miljoner kronor år 2021.
          </p>
          <p xml:id="i-EeC9QGwKHJmn59G3QrQrnM">
            Jämfört med genomsnittet för höginkomstländerna inom OECD är
            den administrativa proceduren för att starta ett aktiebolag både
            billigare och snabbare i Sverige. Sverige utmärker sig dock genom
            att ha högre minimikrav för nivån på aktiekapital. Som jämförelse
            har mindre än hälften av höginkomstländerna inom OECD ett krav
            på aktiekapital överhuvudtaget. Ett högt krav på aktiekapital
            utgör ett hinder för att starta ett nytt företag. Detta gäller
            i synnerhet för mindre arbetsintensiva tjänsteföretag, där ett
            större aktiekapital inte krävs för att bedriva verksamheten. I
            avsaknad av tillräckligt kapital kan sådana företag inte ta del
            av de fördelar som bolagisering innebär.
          </p>
          <p xml:id="i-7ELNQm8RTQnMEVdD78zvpf">
            Det huvudsakliga syftet med krav på aktiekapital har historiskt
            varit att skydda fordringsägare och öka förtroendet för aktiebolag.
            Erfarenheter från andra länder visar dock att marknadsaktörerna
            klarar av att uppnå detta genom privata avtal eller med hjälp
            av flexiblare lagar. Med detta som bakgrund var Centerpartiet
            med och sänkte kravet på aktiekapital från 100 000 kronor till
            50 000 kronor. Denna gräns utgör dock fortfarande en för hög tröskel.
            Centerpartiet vill därför sänka kravet på aktiekapital ytterligare.
          </p>
          <p xml:id="i-A8fLiHtKbfYBWCFq2bbPXN">
            Att få ett nystartat innovationsföretag att växa är en komplex
            uppgift. Flera olika aktörer med olika intressen måste samarbeta
            i en situation präglad av genuin osäkerhet. I bland annat Silicon
            Valley har personaloptioner utvecklats till en lösning på många
            av de problem som uppstår i denna process. Till exempel kan entreprenören
            i uppstartsfasen sällan betala löner på de nivåer som är nödvändiga
            för att kunna attrahera rätt kompetens. Med hjälp av personaloptioner
            kan nyckelmedarbetare kompenseras genom att göras till delägare,
            snarare än att ges en hög lön. Det ger små företag med begränsad
            likviditet möjlighet att attrahera nödvändig nyckelkompetens.
          </p>
          <p xml:id="i-NKHU5W69RXLraiWywdHdJk">
            I Sverige har dock användandet av personaloptioner hämmats av
            skattereglernas utformning. Den förmån personaloptionen innebär
            har beskattats som inkomst av tjänst, vilket i praktiken innebär
            en för hög skattenivå för att personaloptioner ska vara användbara.
            Därtill har personaloptioner beskattats redan när optionen utnyttjas.
            Optionsinnehavaren måste därför betala skatt innan värdet på de
            underliggande aktierna har realiserats, vilket då kan innebära
            att aktier direkt måste säljas för att kunna bekosta skatteinbetalningen.
          </p>
          <p xml:id="i-MgMCNsW3HmsJreJZJcMDyc">
            Den förra regeringen har genomfört vissa lättnader av beskattningen
            av personaloptioner för små nystartade företag. Men förslaget
            har flera problem. För det första är förslaget för begränsat i
            och med att enbart väldigt små och unga företag kan få ta del
            av den lägre beskattningen. För det andra har förslaget visat
            sig ha praktiska svårigheter. Centerpartiet vill reformera optionsbeskattningen
            så att svenska företag också får goda förutsättningar att använda
            sig av personaloptioner.
          </p>
          <p xml:id="i-DnpNoa9jHyGfppctTCjoPu">
            Sedan den stora skattereformen på 1990-talet beskattas kapitalinkomster
            lägre än arbetsinkomster. Tanken med reformen var att den skulle
            gynna företagsamhet. I syfte att förhindra att småföretagare skulle
            utnyttja regelverket genom att klassa egentliga arbetsinkomster
            som kapitalinkomster infördes de så kallade 3:12-reglerna. Istället
            för att gynna företagsamhet har komplexiteten i regelverket snarare
            bidragit till att småföretagare belastas med ännu mer regelkrångel,
            kombinerat med svårigheter att sätta företagets kapital i arbete.
            Sedan 2006 har regelverket kring 3:12 successivt förenklats, men
            reglerna anses allmänt höra till de mest tekniskt komplexa beskattningsreglerna
            i Sverige för fysiska personer. Utformningen av 3:12-reglerna
            bör bygga på principen att företagsamhet är någonting som bör
            uppmuntras och reglerna bör därför inte ha en striktare utformning
            än nödvändigt.
          </p>
          <p xml:id="i-15NNFvCxTanA1RSMxXnxEg">
            Centerpartiet vill på kort sikt förenkla regelverket ytterligare.
            På längre sikt bör klyftan mellan beskattningen av kapital- respektive
            arbetsinkomster minska, vilket skulle möjliggöra än större regelförenklingar.
          </p>
          <p xml:id="i-5ja8KNgAj9ga3BnZJ1c3t1">
            Under lång tid har de stora trygghetssystemen inom socialförsäkringen
            utformats för att i första hand fungera för anställda. Företagare
            har därför riskerat att inte kunna nyttja de förmåner och försäkringar
            som de varit med och finansierat. Detta gäller särskilt den arbetsbaserade,
            till skillnad från den bostadsbaserade, delen av socialförsäkringen.
          </p>
          <p xml:id="i-Eau722r5SfRtfLtpK5TiY3">
            På ett övergripande plan gäller samma eller liknande regler för
            anställda och företagare inom de flesta delarna av socialförsäkringssystemet.
            Det finns dock ett antal förhållanden som gör att det praktiska
            försäkringsskyddet kan skilja sig mellan anställda och företagare.
          </p>
          <p xml:id="i-8oKiMvtwbB9fWCusEAzpCi">
            Det ligger exempelvis i egenföretagandets natur att det är svårare,
            jämfört med situationen för en anställd, att vara borta under
            långa och sammanhängande perioder. För att företagare i högre
            grad ska ges möjlighet att nyttja de förmåner som de finansierat
            är det viktigt att de är flexibla, så att företagarna ges möjlighet
            att anpassa sitt skydd till sin ofta krävande arbetssituation.
          </p>
          <p xml:id="i-NeKVreF4eRLiMwpCvdRasz">
            Det finns dolda kostnader för företagare i form av regelkrångel
            som kostar såväl tid som pengar att hantera. Under Centerpartiets
            tid i regeringen minskades regelbördan för svenska företag motsvarande
            arbetstid för 7 miljarder kronor. Sedan dess har regelbördan växt
            snabbt igen och med nuvarande takt uppskattar Näringslivets Regelnämnd
            att den återgått till nivåerna före Alliansen och Centerpartiets
            reformer.
          </p>
          <p xml:id="i-QihttNqGHvNkQNgffHWKVe">
            Nu måste arbetet för regelförenkling återupptas. Varje regelverk
            som påverkar företagare måste vara ändamålsenligt utformat och
            enkelt och väl motiverat.
          </p>
          <p xml:id="i-8m4xXbBc4WtfgLZP94GaFc">
            Lagstiftnings- och regleringsarbetet måste i högre grad präglas
            av insikten att regleringar endast är ett av flera möjliga instrument
            för att genomföra en förändring. Många gånger kan samma resultat
            nås med verktyg som är mindre betungande för företagen, som exempelvis
            information, ekonomiska incitament eller självreglering av till
            exempel branschorganisationer. Utformningen av regler måste också
            i högre utsträckning genomsyras av insikten att aktörer på marknaden
            är kapabla att skriva ömsesidigt fördelaktiga avtal för att på
            egen hand lösa problem. Att exempelvis påtvinga företag ett högt
            aktiekapital för att förbättra deras kreditvärdighet innebär endast
            regelkrångel. Företagare är kapabla att lösa sådana problem själva,
            utan inblandning från lagstiftaren.
          </p>
          <p xml:id="i-FQ3CX4BuWcpgZRB9m2frPJ">
            En regel in – en regel ut
          </p>
          <p xml:id="i-8CBSzrunW5uL2N95LD8JLJ">
            En övergripande prioritet inom hela den statliga verksamheten
            måste vara att minska regelbördan för företagen. Väldigt många
            av de regler som finns har dock ofta ett lovvärt syfte. Av den
            anledningen blir det i praktiken också ofta svårt att faktiskt
            ta bort regler. Detta gäller i synnerhet då varje enskild regel
            sällan är särskilt betungande. I stället är det summan av reglerna
            som utgör problemet. För att regelförenklingsarbetet ska bli effektivare
            och få högre prioritet måste därför processen kring införandet
            av regler förändras. En liknelse kan göras till statens budgetprocess,
            där en dåligt utformad process kan leda till strukturella underskott.
            På samma sätt som det finanspolitiska ramverket förbättrat budgetprocessen
            behövs därför en förbättrad process för hanteringen av regler.
          </p>
          <p xml:id="i-GYwCiBVAnHmBnDtBTdoeXH">
            Centerpartiet vill därför införa ett krav på ”en regel in – en
            ut”. Nya regler som innebär ökade kostnader bör kombineras med
            regelförenklingar som minst kompenserar för kostnadsökningarna.
          </p>
          <p xml:id="i-UuFPqvgnjdNkkVpH9pEGtY">
            Fler regler bör ges så kallade solnedgångsklausuler, som innebär
            att en regel ges ett slutdatum vid vilket det måste visas att
            dess fördelar fortsätter att överstiga dess nackdelar för att
            regeln ifråga ska få vara kvar.
          </p>
          <p xml:id="i-Hx1EUKjwTt7ewub7ALDHn3">
            Det bör också bli vanligare att en enskild myndighet ges ett
            helhetsansvar för att handlägga exempelvis tillståndsärenden,
            för att underlätta för den eller de som söker tillstånd genom
            att dessa enbart behöver ha kontakt med en myndighet.
          </p>
          <p xml:id="i-XT7m8EbvH71FfXMES9TH81">
            En viktig reform för minskat regelkrångel var att undanta vissa
            företag från kravet på revisionsplikt. Detta genomförde Alliansregeringen
            år 2009. Revisionsplikten innebär att ett aktiebolag måste ha
            en revisor som granskar bland annat årsredovisningen och bokföringen.
            Numera undantas småföretag som uppfyller två av följande kriterier:
            högst 3 anställda, högst 1,5 miljoner kronor i balansomslutning
            och högst 3 miljoner kronor i nettoomsättning. Detta innebär att
            drygt 70 procent av landets aktiebolag undantas från revisionsplikt.
            Centerpartiet vill utveckla denna reform så att fler företag undantas
            från kravet på revisionsplikt.
          </p>
          <p xml:id="i-R7K5zp3uQPSrDJKvFou85x">
            En stor andel småföretagare räknar med att dra sig tillbaka från
            sitt företag inom de kommande åren. Vi står inför en betydande
            generationsväxling bland dem som skapar jobben. Drivs inte dessa
            företag vidare är det inte bara en förlust för den enskilde, som
            ofta ger upp ett livsverk, utan det får också stora konsekvenser
            för ekonomin i stort. Det är därför olyckligt att dagens skatteregler
            försvårar för generationsskiften av fåmansföretag. En försäljning
            av ett fåmansföretag till en familjemedlem kan medföra högre beskattning
            än en försäljning till en utomstående part, vilket då direkt missgynnar
            att ett företag stannar kvar inom familjen.
          </p>
          <p xml:id="i-NxatmZFr5rdjMo13fi1nYY">
            Det är därför glädjande att den utredning som Alliansen tillsatte
            för att åtgärda problemet har kommit med förslag på lösningar.
            Utredningens förslag är ett steg i rätt riktning, då det i hög
            grad likställer beskattning av försäljning till familjemedlem
            med försäljning till utomstående. Men förslaget har samtidigt
            brister och löser inte alla problem. Till exempel kommer karensreglerna
            fortfarande att göra att den som säljer sitt fåmansföretag tvingas
            låsa in sitt kapital istället för att direkt kunna återinvestera
            det. Det är också olyckligt att familjemedlemmar fortfarande ska
            vara begränsade när det gäller att kunna arbeta vidare i företaget.
            På sikt bör mer långtgående förbättringar av regelverket kring
            generationsväxling genomföras.
          </p>
          <p xml:id="i-HMVzEUM9FK2Dhw5kiSREAP">
            Givet att utredningsförslaget ändå innebär en mycket påtaglig
            förbättring anser Centerpartiet att förslaget bör genomföras.
            Detta väntas medföra en offentligfinansiell kostnad om 170 miljoner
            kronor per år.
          </p>
          <p xml:id="i-MsHS9Vwa7Di5w3irV78Hk6">
            Det finns en alltför stor benägenhet att möta företag och verksamheter
            inom den nya ekonomin med ny lagstiftning som begränsar snarare
            än främjar företagens tillväxt. I alltför många länder ser vi
            hur det ställs krav på lagstiftning för att få den nya delen av
            ekonomin att infoga sig i befintliga system. Politiken ska inte
            försöka få nya typer av företag att passa in i gamla system. I
            stället måste de befintliga systemen utvecklas för att passa den
            nya ekonomin.
          </p>
          <p xml:id="i-TsxDVHgyojg5p1LALVW7d7">
            Potentialen i delningsekonomin är stor, men för att den ska realiseras
            krävs inte sällan jobbvänliga reformer. Att omsätta en företagsidé
            till ett företag, att hitta finansiering och att finna sätt att
            erbjuda konkurrenskraftiga löner i uppstartsfasen är några av
            utmaningarna som delvis har politiska lösningar. Centerpartiet
            driver en offensiv reformagenda för att främja tillväxten av företag
            i den nya ekonomin. Ingångsföretag, som gör det enklare att starta
            företag och minimerar regelkrånglet, är ett exempel. Ett generöst
            regelverk för personaloptioner, som förbättrar förutsättningarna
            att rekrytera spetskompetens, ett annat. Ett välfungerande system
            för arbets-kraftsinvandring, som inte sätter käppar i hjulet för
            den som vill anställa utländsk spetskompetens, ett tredje.
          </p>
          <p xml:id="i-EumJFFrLBEDex35ZNvTck3">
            Att Sverige har blivit bra på att få fram högteknologiska start-ups
            som säljs till stora företag i Silicon Valley och Seattle är bra.
            Än bättre vore det om rekryterings- och utvecklingsmöjligheterna
            i Sverige var så goda att fler entreprenörer valde att stanna
            i eller flytta till Sverige med sina företag.
          </p>
          <p xml:id="i-Pq61Eaia1oS2a1z6ht9gEP">
            Det vore allvarligt om Sveriges svar på en allt snabbare utveckling
            blir att sluta sig inåt eller krampaktigt hålla fast vid det traditionella.
            Genom att omfamna digitaliseringens potential att förbättra arbetsmarknadens
            funktionssätt släpper vi loss utvecklingskraften inom delningsekonomin.
          </p>
          <p xml:id="i-Uq9HayzuFjV4Lw8JBVggwX">
            Staten har som en part på arbetsmarknaden ett stort ansvar i
            att säkerställa jämställda löner. Därför vill Centerpartiet se
            över möjligheterna att under denna mandatperiod satsa på jämställda
            löner och för att radera ut den oförklarade löneskillnaden i den
            statliga sektorn. För att uppnå jämställda löner på hela arbetsmarknaden
            krävs det också krafttag från övriga arbetsgivare. En ny regering
            bör ta initiativ till att möta parterna på arbetsmarknaden för
            att säkerställa att också de snarast tar tag i de oförklarade
            löneskillnaderna. Det behövs även en överenskommelse mellan arbetsmarknadens
            parter om att mota de strukturella löneskillnaderna.
          </p>
          <p xml:id="i-HMub3mz5LbY7uzMkyo4ZCH">
            Ett viktigt steg mot ett jämställt samhälle är att stärka kvinnors
            ekonomiska makt. Det görs bland annat genom att uppmuntra kvinnors
            företagande. Centerpartiet strävar därför efter att underlätta
            för företagande, inte minst i kvinnodominerade branscher. Under
            Centerpartiets tid i regeringsställning ökade antalet småföretag
            ägda av kvinnor med nästan 40 procent.
          </p>
          <p xml:id="i-X4DYP3oPAKiTMXYBNTsBzj">
            Drivkrafterna och möjligheten att kombinera föräldraskap och
            arbete är relativt goda i Sverige. Sverige har också lyckats uppnå
            ett högt arbetskraftsdeltagande bland kvinnor. Det är en förutsättning
            för en dynamisk och snabbväxande ekonomi. Mer måste dock göras
            för att kvinnor och män ska ha samma möjligheter att starta företag
            och göra karriär.
          </p>
          <p xml:id="i-GfenKNb1T1G7nDqiSt7HNS">
            RUT har visat sig vara en viktig reform för att stärka möjligheten
            för kvinnor att göra karriär. Dels genom att erbjuda en ny marknad
            för företagande, där en majoritet av RUT-företagarna är kvinnor.
            Och dels genom att öka möjligheten för kvinnor att öka sitt arbetsutbud
            genom att minska mängden hemarbete. Som regel bör hemarbete och
            föräldraskap vara ett ansvar som delas lika av män och kvinnor.
            Men givet att kvinnor tar ett större ansvar för hemarbetet är
            RUT också särskilt viktigt för kvinnor.
          </p>
          <p xml:id="i-XeYTdYmEpraiJWq4eYBi8k">
            För att stärka kvinnors företagande och karriärmöjligheter vill
            Centerpartiet bredda och utöka RUT-avdraget, främja företagande
            i kvinnodominerade branscher samt säkerställa att det statliga
            riskkapitalet i högre grad tillgängliggörs för kvinnors företagande.
          </p>
          <p xml:id="i-9hUyRPXV9gRuFqZUYPFfQK">
            Det finns idag få sätt för anställda inom vård och omsorg, där
            arbetsgivaren ofta är offentlig, att också få möjlighet att utveckla
            innovationer inom sitt område och därmed öka produktiviteten och
            kvaliteten i de aktuella verksamheterna. Därför bör en del av
            det statliga riskkapitalet riktas till företagande i tidiga faser
            och förstärka möjligheterna till entreprenörskap inom sektorer
            där kvinnors företagande hålls tillbaka av den offentliga dominansen.
            Affärsrådgivning riktad till invandrade kvinnor bör också stärkas.
          </p>
          <p xml:id="i-3x8jqvZQgD2sPS4MnHVGxr">
            Lägre skatter ger ökat självbestämmande
          </p>
          <p xml:id="i-6vaMC8HvHMzxQmeTXn1Agi">
            Centerpartiet anser att människor har rätt att bestämma över
            sitt eget liv och därmed över de pengar de själva arbetat ihop.
            Den långsiktiga inriktningen på vår skattepolitik är därför att
            sänka skatterna på arbete och företagande. Lägre skatter ökar
            människors självbestämmande och gör det mer lönsamt att driva
            företag och arbeta. På sikt stärker det därmed även hela landets
            ekonomi. Arbete och företagande bygger Sverige.
          </p>
          <p xml:id="i-42VBC9s9hrHjWvBm2DRnA4">
            Sverige har idag ett högt arbetsutbud, vilket till stor del beror
            på de reformer som alliansregeringen genomförde. Samtidigt finns
            det fortfarande höga trösklar för vissa grupper som står utanför
            arbetsmarknaden och lever på bidrag. För att minska dessa trösklar
            har Centerpartiet bland annat föreslagit en dubblerad jobbstimulans
            inom det ekonomiska biståndet, så att det räknas av långsammare
            mot arbetsinkomster.
          </p>
          <p xml:id="i-PvUhmAXYJnAhBrmFnzGj67">
            Samtidigt finns behov av att ytterligare gynna arbete framför
            bidrag, inte minst för dem som har möjlighet att börja arbeta
            deltid. Deltidsarbeten är ofta ett viktigt första steg tillbaka
            från utanförskap och bidragsberoende och något som därför borde
            uppmuntras i större utsträckning. Centerpartiet vill därför se
            en bred inkomstskattesänkning riktad mot låg- och medelinkomsttagare.
          </p>
          <p xml:id="i-NzxdeE6a4x5YUkC2LgJxNd">
            I denna motion föreslås en förstärkning av jobbskatteavdraget
            som medför 2 000 kronor i sänkt skatt per person och år. Detta
            väntas medföra en offentligfinansiell kostnad om 10 900 miljoner
            kronor år 2019. För åren 2020 och 2021 beräknas kostnaden bli
            11 1000 respektive 11 400 miljoner kronor.
          </p>
          <p xml:id="i-8zsGesPCZ7wE3mtsJc1Azi">
            I Sverige är skatterna på arbete, företagande och specialisering
            höga i ett internationellt perspektiv. Det gör Sverige mindre
            attraktivt för såväl inhemsk som utländsk specialiserad arbetskraft
            och minskar incitamenten att utbilda och vidareutbilda sig.
          </p>
          <p xml:id="i-NbJq6MgVfcJTMBR3mMsFL8">
            Sänkta marginalskatter ger av naturliga skäl upphov till ett
            antal fördelningspolitiska frågor. Det kan dock vara värt att
            notera att en statisk analys baserad på individers inkomster ett
            givet år kan ge en skev bild av de fördelningspolitiska effekterna
            av sänkta marginalskatter. De flesta personer gör i varierande
            grad lönekarriär under sitt yrkesverksamma liv. Det innebär att
            andelen av befolkningen som möts av de höga marginalskatterna
            någon gång i livet är högre än andelen av befolkningen som möts
            av dem ett givet år. 2013 betalade cirka en miljon människor,
            eller 30 procent av de helårs- och heltidsanställda, statlig inkomstskatt.
            Hela 54 procent av dem som fyllde 65 år 2012 hade någon gång betalat
            statlig inkomstskatt. Än fler lever i hushåll som någon gång påverkats
            av den statliga inkomstskattens höga marginaleffekter. Det är
            således felaktigt att utgå från att sänkta marginalskatter enbart
            gynnar dem som idag har inkomster över brytpunkten. Marginalskatterna
            påverkar stora grupper av normalinkomsttagare under deras livscykel.
          </p>
          <p xml:id="i-5fpce6gzwbwn4MeibNrVaH">
            Därtill är det värt att notera att en rad akademiska granskningar
            konstaterat att sänkningar av de höga marginalskatterna på sikt
            kan förväntas ha en mycket hög självfinansieringsgrad, vilket
            innebär att vissa personer får en ökad disponibel inkomst utan
            att staten får in mindre pengar i skatt.
          </p>
          <p xml:id="i-CreaEaXCC8AsyhC26rFQix">
            Ett antal utredningar har visat att sänkt statlig inkomstskatt
            leder till fler arbetade timmar, karaktäriseras av hög självfinansieringsgrad
            och bidrar till en ökad effektivitet i ekonomin. För Centerpartiet
            är det därför viktigt att gradvis göra marginalskattekurvan mindre
            brant. Den förra regeringen valde att gå den motsatta vägen. Genom
            att stoppa uppräkningen av såväl den lägre som den högre skiktgränsen
            och fasa ut jobbskatteavdraget höjer de skatten för breda löntagargrupper,
            med färre arbetade timmar som följd.
          </p>
          <p xml:id="i-XQwvtxPBqgyZqaXPfsu48r">
            Finanspolitiska rådet har gjort beräkningar som visar att det
            avtrappade jobbskatteavdraget samt de sänkta skiktgränserna –
            två reformer som höjer marginalskatterna – tillsammans leder till
            färre arbetade timmar. Effekten är så stor att de båda skattehöjningarna
            inte väntas leda till någon förstärkning av de offentliga finanserna.
            Höjningarna av marginalskatterna leder alltså till färre arbetade
            timmar och oförändrade intäkter.
          </p>
          <p xml:id="i-6rkddiqkKxUpFF3Ae5izX9">
            Centerpartiet motsätter sig därför de sänkta skiktgränserna och
            utfasningen av jobbskatteavdraget som den förra regeringen införde.
          </p>
          <p xml:id="i-JWGbbKMmeZQf1Ey449GNff">
            En av de största utmaningarna på svensk arbetsmarknad är att
            allt fler kommer att behöva arbeta allt längre. Forskning visar
            att Sverige behöver fler äldre som vill, kan och får arbeta längre
            för att klara välfärdens finansiering. Givet de äldres förbättrade
            hälsa är detta en rimlig och uppnåelig målsättning, som dock kräver
            en väl avvägd reformpolitik.
          </p>
          <p xml:id="i-Aigrnmns8cU5XiHBHwXeYY">
            För personer som arbetar efter att de fyllt 65 år införde alliansregeringen
            ett förstärkt jobbskatteavdrag. Utvärderingar av reformen visar
            att sannolikheten att arbeta för de berörda grupperna ökat. Med
            fler arbetade timmar förstärks den svenska ekonomin långsiktigt.
            Tyvärr höjde Socialdemokraterna och Miljöpartiet kostnaderna för
            att anställa personer över 65 år genom att införa en särskild
            löneskatt för dessa, vilket slår mot sysselsättningen för denna
            grupp. Centerpartiet vill därför avskaffa den skatten helt, vilket
            väntas medföra en offentligfinansiell kostnad om 1 440 miljoner
            kronor år 2019, 1 220 miljoner kronor år 2020 samt 1 100 miljoner
            kronor år 2021.
          </p>
          <p xml:id="i-M61QjKf7BAUXpVq7gP8keD">
            Utbildning till jobb
          </p>
          <p xml:id="i-LRffKVMsTDU5hezkywFR5x">
            Sveriges elever har rätt till en utbildning som leder till jobb
            och ger en bildningsgrund som utökar individens möjligheter i
            samhället och den personliga friheten. Skolan ska, förutom att
            utgå från läroplanens och kursplanernas mål, lägga en stabil grund
            för elevernas kommande etablering på arbetsmarknaden. Därför är
            utbildningsväsendets koppling till arbetsmarknaden av central
            betydelse. Sveriges utbildningssystem behöver svara upp mot arbetsmarknadens
            efterfrågan på kompetent arbetskraft. Samtidigt finns en akut
            brist på lärare i svensk skola, en brist som är tydlig över hela
            landet och som väntas förstärkas i takt med att barnkullarna blir
            allt större.
          </p>
          <p xml:id="i-8L39FWPGYso8KH4LMQFKsB">
            De svenska yrkesutbildningarna på gymnasiet har under många år
            lockat för få elever, samtidigt som lärlingsutbildningarna växt
            mycket långsamt. Utbildningarnas kvalitet och relevans behöver
            förstärkas.
          </p>
          <p xml:id="i-RfsHqNEHEy99UZKNNGYnx9">
            Utbildningsväsendet behöver i större utsträckning samverka med
            samhälle och näringsliv så att utbildningar, såväl akademiska
            som yrkesinriktade, blir mer verklighetsnära och relevanta för
            arbetsmarknaden.
          </p>
          <p xml:id="i-2QHzDCNQ6s8G1h7aJqSQKW">
            Centerpartiet och Alliansen föreslår ett antal reformer för att
            stärka kopplingen mellan utbildning och arbete. En tvåårig yrkesskola
            bör inrättas och alla gymnasieprogram bör kunna erbjuda högskolebehörighet.
            Gymnasiets introduktionsprogram bör stärkas och studie- och yrkesvägledningen
            utvecklas. Därtill behöver det bli fler lärlingsutbildningar och
            yrkescollege.
          </p>
          <p xml:id="i-WAgcthBf4Kd6B59m1Y3c8n">
            För att utbildningen ska leda till jobb behöver skolans koppling
            till arbetsmarknaden stärkas och förbättras. Studie- och yrkesvägledningen
            har här en avgörande roll, men Skolinspektionen pekar på stora
            brister i hur den fungerar. Studier visar att de yngre elevernas
            undervisning i hög grad innehåller studie- och yrkesorienterande
            inslag, men att detta avtar i de högre årskurserna. Studie- och
            yrkesvägledarna bör i högre grad vara en länk mellan skola och
            arbetsliv. De ska inte bara hjälpa elever att välja språk och
            gymnasieskola utan vara integrerade i hela skolans verksamhet.
            Studie- och yrkesvägledarens roll bör stärkas.
          </p>
          <p xml:id="i-7tAsC13mp6cXTsqbsnWvb8">
            En förutsättning för att yrkesutbildningarna ska lära ut rätt
            saker, upprätthålla en god kvalitet och ge bra möjligheter till
            arbetsplatsförlagt lärande är en god samverkan mellan skola och
            näringsliv. I flera länder, som Tyskland, Österrike och Schweiz,
            finns väl fungerande lärlingssystem som bidragit till bättre inträde
            i yrkeslivet för många ungdomar och en lägre ungdomsarbetslöshet.
            I Sverige har dock lärlingssystemen utvecklats långsamt och kopplingen
            till näringslivet varit för svag.
          </p>
          <p xml:id="i-7gZgmfLF9ebJmVweVHcoTG">
            En nyckel för att förbättra övergången från utbildning till jobb
            och för att göra lärlingsutbildningarna mer attraktiva är att
            se till att lärlingsutbildningarna innebär att lärlingen anställs
            som just lärling under utbildningen. På så sätt ökar elevernas
            motivation samtidigt som företagen ges incitament att investera
            långsiktigt i eleverna. I Sverige är dock bara ett par hundra
            av de totalt över 10 000 gymnasielärlingarna anställda.
          </p>
          <p xml:id="i-FF1mQDf2wHB52LtxZEANtJ">
            För att uppmuntra till fler anställda lärlingar föreslår Centerpartiet
            följande. För det första bör det bli möjligt att anställa lärlingar
            till en lön som motsvarar studiemedlets nivå. Det innebär en låg
            anställningskostnad samtidigt som lärlingen får högre disponibel
            inkomst än reguljära gymnasieelever. För det andra bör den del
            av statsbidraget för lärlingar som enbart går till de företag
            som anställer lärlingar höjas. För det tredje bör utbetalningen
            av bidraget också prioritera de företag som anställer lärlingar.
            Avslutningsvis bör det på sikt inrättas lärlingsråd, där företagen
            genom handelskammare ges möjlighet att på regional och lokal nivå
            i högre grad vara med och påverka utformningen av lärlingsutbildningarna.
          </p>
          <p xml:id="i-M55mrrKjuC6izR7gudBq2u">
            Från och med 2018 får elever som går lärlingsliknande utbildningar
            på introduktionsprogrammen ta del av statsbidraget för lärlingar.
            Detta har potential att innebära att många nyanlända som går introduktionsprogram
            kan få möjligheten att bli lärlingar. Däremot gäller inte gymnasial
            lärlingsanställning för introduktions-programmet. Det är därför
            otydligt vad som gäller för företag som skulle vilja anställa
            lärlingar från introduktionsprogrammen.
          </p>
          <p xml:id="i-VXnnw2HMK3mwvKBWPMpo1K">
            De gymnasiala lärlingsanställningarna bör därför breddas till
            att även gälla lärlingsliknande utbildningar på introduktionsprogrammen.
          </p>
          <p xml:id="i-WHJ3sUkZBJ1DiHu3ys4hM">
            Ett annat exempel på samarbete mellan näringslivet och utbildningsväsendet
            i Sverige är modellen med yrkescollege, som i hög grad är inspirerad
            av branschinitiativet teknikcollege. Yrkescollege bygger på att
            utbildningar blir certifierade och utformade efter branschspecifika
            krav, där kravet på ett nära samarbete med näringslivet är bland
            de viktigaste. Inom teknikcollege knyts certifierade utbildningsanordnare
            till lokala och regionala styrgrupper där företags-representanter
            alltid ska utgöra majoriteten. Att företagen på detta sätt har
            stort inflytande över utbildningen bidrar till att säkra utbildningarnas
            relevans för näringslivet.
          </p>
          <p xml:id="i-JaQ8ykwoHPrQGPc2LGZWdo">
            Fler yrkesutbildningar bör bli yrkescollege och lärlingsutbildningarna
            bör ta fasta på systemet för teknikcollege med företagsrepresentanter
            i majoritet i regionala styrgrupper. Vidare bör lärlingsutbildningarna
            breddas till fler områden, exempelvis inom den offentligfinansierade
            välfärden.
          </p>
          <p xml:id="i-5Hm2Q9ue8EWWeXwzS6wSAz">
            Matchningsproblemen på svensk arbetsmarknad är väl dokumenterade.
            Parallellt med att det finns många människor som upplever svårigheter
            med att etablera sig på arbetsmarknaden ser vi hur arbetsgivare
            inom vissa branscher har svårt att rekrytera och därmed tillfredsställa
            sitt behov av arbetskraft. För att kunna tillgodose de berörda
            branschernas behov av kompetent arbetskraft har Centerpartiet
            tidigare föreslagit att branschskolor inrättas, vilket även den
            förra regeringen beslutat om.
          </p>
          <p xml:id="i-JA4zN2y4xmaijNnEANEg3W">
            Branschskolorna bör utformas i nära samverkan med aktörerna på
            arbetsmarknaden och samla olika yrkesutbildningar under ett och
            samma tak. På detta vis möjliggörs bildandet av kluster av företag
            och kompetens kring branschskolorna. Inom ett system med branschskolor
            kan eleverna tillbringa delar av utbildningen på branschskolan
            och övrig tid på praktikplats samt på den lokala skola där grundutbildningen
            genomförs. Branschskolor bör finnas på gymnasienivå men även erbjuda
            utbildningar på yrkeshögskolenivå. De bör också bistå med förberedande
            kurser för yrkeshögskola, vuxenutbildning och erbjuda kompetensförstärkning
            till yrkeslärare. Enligt Centerpartiets förslag skulle branschskolor
            bistå arbetsmarknaden med efterfrågad arbetskraft och samtidigt
            vara kompetenscentra som driver utvecklingen i branscherna framåt.
          </p>
          <p xml:id="i-J8Xic7LTVXrpkSZYxNvARb">
            Det är angeläget att det finns en bredd bland yrkesutbildningarna.
            Yrkesvux är yrkesutbildning på gymnasial nivå för vuxna. Bland
            målgrupperna förekommer inte minst människor som saknar gymnasieutbildning
            eller som har en gymnasial yrkesutbildning som behöver kompletteras.
            Yrkesvux har därför kommit att bli en viktig komponent för arbetslivets
            kompetensförsörjning, något som understryks av att utbildningen
            i många fall är inriktad mot yrken där det finns en brist på personer
            med rätt kompetens.
          </p>
          <p xml:id="i-DrxLkUZGeYzoaykVSsjtKK">
            Lärlingsvux är yrkesvux där utbildningen är upplagd som en lärlingsutbildning.
            På samma sätt som för den gymnasiala yrkesutbildningen möjliggörs
            förbättringar av yrkesutbildningen för vuxna av ett nära samarbete
            med näringslivet och stor andel arbetsplatsförlagt lärande. Av
            denna anledning är det viktigt att lärlingsvux byggs ut och att
            kommunerna får stabila förutsättningar för detta.
          </p>
          <p xml:id="i-36SVqx7sHwPBBX2ivaJdjD">
            Den svenska grund- och gymnasieskolan ger eleverna möjligheten
            att själva välja vilken skola de vill gå på. Att eleverna får
            möjlighet att välja var de vill läsa sin utbildning har ett värde
            i sig, men konkurrensen mellan utbildningsanordnare om eleverna
            har även potential att driva fram bättre kvalitet. Även om fördelarna
            med valfriheten är uppenbar så har denna möjlighet att välja var
            man vill läsa sin utbildning ännu inte införts inom den kommunala
            vuxenutbildningen.
          </p>
          <p xml:id="i-PjqQhRfszYTCW6BTYBLNf1">
            Ett antal kommuner, varav det mest kända exemplet är Nacka, har
            redan valt att på egen hand införa olika sorters valfrihetssystem
            för vuxenutbildningen. Studenter inom komvux och yrkesvux får
            i dessa kommuner möjlighet att välja hos vilken utbildningsanordnare
            de vill läsa. Anordnaren får då en ersättning från kommunen i
            likhet med den skolpeng som tillämpas i grund- och gymnasieskolan.
          </p>
          <p xml:id="i-ARgr6xKGDSBpcwzL7DDurM">
            I syfte att förbättra vuxenutbildningen har Centerpartiet föreslagit
            att ett system med vuxenutbildningspeng införs i hela landet.
          </p>
          <p xml:id="i-W4oDfmMFiRPCMPBgVE1a2n">
            Genom yrkeshögskolans utbildningar förses företag med kompetent
            arbetskraft och de studerande får en utbildning som i hög grad
            leder till arbete. Yrkeshögskolan erbjuder också utbildningar
            i många av de yrken som Sverige idag har brist på. Samtidigt har
            yrkeshögskolan relativt lite resurser jämfört med sina akademiska
            motsvarigheter. Att stärka och bygga ut yrkeshögskolan är därför
            en prioriterad uppgift. Ett sätt att göra detta på är att öka
            antalet platser på yrkeshögskolan, både genom nya offentligt finansierade
            platser men även genom att öka antalet platser som finansieras
            av studieavgifter.
          </p>
          <p xml:id="i-XwLmN37r8jXALcwRbzkLsv">
            När det kommer till att erbjuda kompletterande utbildning inriktad
            mot ett specifikt yrke har yrkeshögskolan en viktig roll att fylla,
            oberoende av om det handlar om personer som precis gått ut gymnasiet
            eller de som vill komplettera sin akademiska utbildning efter
            många år i arbetslivet. Yrkeshögskolan bör därför ges förutsättning
            att verka långsiktigt genom längre tillstånd och mer resurser.
            För att underlätta för fler att byta spår måste det också bli
            enklare för elever som studerat högskoleförberedande program i
            gymnasieskolan att uppnå och läsa in behörighet till yrkeshögskolan.
            Det behöver också bli lättare att erbjuda yrkesinriktade kurser
            för att stärka yrkeshögskolans kompletterande roll. Vidare bör
            den geografiska spridningen ses över med utgångspunkt i att utbildningar
            bör placeras där de har en god möjlighet att samarbeta med det
            lokala näringslivet.
          </p>
          <p xml:id="i-MhRG58P23k8ruCuwgkL7o2">
            Det behövs fler och mer flexibla vägar till yrkeslivet. Därför
            anser Centerpartiet och Alliansen att det vid sidan av dagens
            treåriga nationella gymnasieprogram införs en möjlighet att söka
            till en tvåårig yrkesskola på gymnasial nivå, där fokus ligger
            på yrkesämnen och, för nyanlända, svenska. Det ska alltid gå att
            välja till kurser för att uppnå gymnasiebehörighet och om man
            blir behörig växla över till ett gymnasieprogram.
          </p>
          <p xml:id="i-H73PVuY4iJbgV29gGwca7c">
            Utbildningen ska kunna sammanfogas med de yrkespaket som Skolverket
            redan har tagit fram samt dagens yrkes- och lärlingsvux. Målsättningen
            är att eleven på sikt, efter utbildning och eventuell lärlingsanställning,
            ska vara tillräckligt rustad för en god etablering på arbetsmarknaden.
            På detta sätt blir den nya tvååriga yrkesskolan både en första
            väg in i ett yrke och en brygga till vidare fördjupning och studier
            inom exempelvis yrkeshögskolan.
          </p>
          <p xml:id="i-3b3nEzFQ5jNzg2ttALErpQ">
            Till skillnad från kurser inom Arbetsförmedlingen blir den nya
            tvååriga yrkesskolan en tydlig del av det ordinarie utbildningssystemet.
          </p>
          <p xml:id="i-HG6vHp1d6WxcW8MHoY5nN3">
            Utbildningen vänder sig framför allt till ungdomar mellan 16
            och 21 år som inte har behörighet till ett nationellt program,
            samt till nyanlända. Detta skiljer sig jämfört med komvux och
            andra vuxenutbildningar som riktar sig till människor över 20
            års ålder. För att hög kvalitet ska kunna upprätthållas på den
            tvååriga yrkesskolan bör elevens förmåga att fullfölja programmet
            prövas.
          </p>
          <p xml:id="i-8iUm9xnJeACu56qo3nmLJi">
            Utbildningen ska utformas i nära samverkan med näringslivet och
            innehålla omfattande arbetsplatsförlagt lärande. Utbildningen
            ska ha hög kvalitet och hög relevans för arbetsmarknaden och blir
            därmed en väg för dem som snabbare vill ut i arbetslivet.
          </p>
          <p xml:id="i-GjULyoyZxZYErDBtFriJ4f">
            Folkhögskolorna har en god spridning runt om i hela landet och
            bidrar med värdefulla utbildningsinsatser. Inte minst är folkhögskolor
            bra på att motivera elever som hoppat av en kurs eller ett program
            att fortsätta studera inom folkhögskolan eller på en annan utbildning.
            Centerpartiet anser att folkhögskolorna har stor potential att
            spela en än viktigare roll i svenskt utbildningsväsende. Därför
            bör folkhögskolans uppdrag utökas genom att fler får möjlighet
            att studera på folkhögskola samt genom att fler folkhögskolor
            ges rätt att bedriva språkintroduktionsprogram för nyanlända på
            gymnasienivå.
          </p>
          <p xml:id="i-SHa32VLhSciS9DmdupwvkF">
            Centerpartiets skolpolitik utgår från eleven. Det är utifrån
            elevernas förutsättningar och behov som skolans verksamhet ska
            utformas. Läraren är det viktigaste verktyget för att elevens
            rätt till kunskap och utveckling ska kunna tillgodoses. Undersökningar
            som genomförts av OECD visar emellertid att bara 5 procent av
            de svenska lärarna upplever att deras yrke värderas högt. Det
            är alarmerande uppgifter som måste tas på allvar.
          </p>
          <p xml:id="i-9ng7ZdHKWFLBEFvwRoHH7f">
            Centerpartiet ser ett stort behov av att höja läraryrkets status.
            En del i det är en bra och utmanande lärarutbildning som tydligt
            är knuten till aktuell forskning. För en uppvärdering av läraryrket
            behöver det därför skapas förutsättningar för fristående lärarutbildningar,
            kontinuerlig och systematisk kompetensutveckling, kollegialt lärande
            samt minskad detaljstyrning. Det sistnämnda är viktigt då det
            lämnar större frihet för lärarnas kompetens och möjliggör en kontinuerlig
            utveckling inom skolans område. Det behövs också tydliga karriärvägar
            för lärarkåren, skickliga skolledare som leder det pedagogiska
            utvecklingsarbetet och mer klassrumsnära forskning.
          </p>
          <p xml:id="i-QX6LbeYyPpEpadLkZPxsAq">
            Ett välfungerande utbildningssystem förutsätter att det finns
            tillräckligt många och bra lärare, varför den tilltagande lärarbristen
            utgör ett stort problem för svensk skola. För att möta detta problem
            krävs framförallt att utbudet av lärare ökas. Men det är också
            viktigt att rätt personer väljer att bli lärare. Framstående utbildningssystem
            karaktäriseras av att de förmår högpresterande personer att välja
            att bli lärare. Många saker måste göras för att uppnå detta, men
            en aspekt handlar om att locka högpresterande personer med annan
            examen än pedagogisk att byta spår och bli lärare. För dessa personer
            måste det bland annat finnas goda möjligheter att snabbt läsa
            in den pedagogiska kompetens som behövs för att bli lärare. Vi
            behöver därför utöka och bredda de kompletterande pedagogiska
            utbildningarna (KPU) och bygga ut Teach for Sweden, som är ett
            ideellt program där högpresterande personer med examen inom matematik,
            naturvetenskap och liknande får möjligheten att läsa in behörigheten
            till lärare på kort tid för att kunna arbeta som lärare i en utsatt
            skola i två år. Incitamenten för högpresterande studenter att
            bli lärare inom exempelvis Teach for Sweden bör förstärkas.
          </p>
          <p xml:id="i-Fjx1VTws71ZCTHhZTVbKq4">
            Flera fristående aktörer har visat ett intresse för att bedriva
            fristående lärarutbildning. Fristående lärarutbildningar är tillåtna,
            men i praktiken gör regelverket kring dem att det är näst intill
            omöjligt att starta en sådan utbildning. Ska en utbildningsanordnare
            erbjuda en kortare pedagogisk utbildning eller en avancerad påbyggnadsutbildning
            måste denne även erbjuda den fullständiga lärarutbildningen. För
            att få examensrätt av Universitetskanslersämbetet måste utbildningsanordnaren
            bland annat redan ha lokaler, bibliotek, it-infrastruktur och
            delar av personalen på plats. Men utan examensrätt är det svårt
            att locka till sig rätt personal, och när examensrätten inte är
            garanterad blir det svårt och riskfyllt att genomföra omfattande
            investeringar i bibliotek och it-infrastruktur. Centerpartiet
            vill därför att regelverket kring fristående lärarutbildningar
            ses över i syfte att effektivt öppna upp för nya och bättre lärarutbildningar.
          </p>
          <p xml:id="i-QY3VYJ6dLWWYSHpAaQow4W">
            Det råder idag en stor brist på lärare. Samtidigt finns det pensionerade
            lärare och många lärare som arbetar i skolan, i många fall med
            lärarutbildning och stor kompetens, men som saknar lärarlegitimation.
            Idag är en stor andel av lärarna i den svenska skolan obehöriga
            och utan legitimation.
          </p>
          <p xml:id="i-RbnJDfHT5eagEVpB5PDfoe">
            Mot bakgrund av detta vill Centerpartiet att kravet på lärarlegitimation
            slopas under fem år. På så sätt kan antalet lärare i skolan öka
            och pressen på de nuvarande lärarna minska. Ett tidsbegränsat
            moratorium av lärarlegitimationen frigör bland annat tid för de
            legitimerade lärare som idag måste vara delaktiga när olegitimerade
            lärare sätter betyg. Det gör också att kompetenta lärare utan
            lärarlegitimation fullt ut kan undervisa i och med möjligheten
            att sätta betyg.
          </p>
          <p xml:id="i-T4DDHiFRa7Ab1LYQt1hykM">
            Centerpartiet vill att kommunerna även fortsättningsvis ska ha
            ansvaret för skolan. Det finns ett antal skäl, såväl kvalitetsrelaterade
            som demokratiska, för detta. Den bredd av aktörer som var för
            sig och tillsammans kan sträva efter att utveckla skolan är helt
            enkelt inte möjlig att uppnå utan ett decentraliserat huvudmannaskap.
            Samtidigt kan det konstateras att svenska lärare får mindre kompetensutveckling
            än lärare i andra länder.
          </p>
          <p xml:id="i-6hQ5TQzoAFxTkr7av3aa1y">
            Eftersom lärarutbildningen i grunden är en statlig angelägenhet
            ser Centerpartiet därför ett behov av att staten medverkar till
            att stötta lärarna i deras fortbildning. Centerpartiet vill se
            ett tydligt och utökat statligt ansvar för hur lärare och skolledare
            kontinuerligt under sin karriär ska utvecklas och få tillgång
            till kompetensutveckling. Lärare och skolledare ska vara garanterade
            kvalitativ och relevant kompetensutveckling. Centerpartiet vill,
            som ytterligare ett led i detta, införa en statlig kompetensutvecklingsgaranti.
            En sådan garanti stärker lärarens möjlighet att ta del av klassrumsnära
            fortbildning och utvecklas i sin profession, ur både ett pedagogiskt
            och ett ämnesspecifikt perspektiv.
          </p>
          <p xml:id="i-W8JKzBVa4o8aPkygvFUnX6">
            I de länder som presterar högt i internationella mätningar på
            skolområdet har lärarna högre löner och tydligare karriärmöjligheter
            än i Sverige. Det finns resultat som tyder på att den försämring
            av lärarnas löneläge som skett i Sverige har resulterat i att
            många av de bästa lärarna har lämnat yrket. Lönenivån inom läraryrket
            och karriärmöjligheterna är helt enkelt viktiga faktorer för läraryrkets
            attraktivitet.
          </p>
          <p xml:id="i-WehKZMGYk2jckVrUfyP3BP">
            Mot bakgrund av detta anser Centerpartiet att det bör skapas
            ett tydligt och transparent karriärsystem för förskolelärare,
            lärare och skolledare. Möjligheterna att kombinera undervisning
            i grund- och gymnasieskolan med forskning bör förbättras, liksom
            samarbete med universitet och näringsliv. I ett första steg mot
            ett tydligt karriärsystem för lärare vill Centerpartiet se en
            utökning av antalet karriärtjänster.
          </p>
          <p xml:id="i-3MyLdahkFEb1WZnwpzSxxB">
            Läraryrket är ett av de mest utsatta i form av stress och arbetsbelastning.
            Både lärare och elever skulle vinna på att erfarna lärare får
            medföljande och assisterande personal som underlättar för huvudläraren.
            För att göra det möjligt för lärare att vara lärare och låta dem
            ägna sig åt sitt pedagogiska uppdrag vill Centerpartiet att det
            införs lärarassistenter. Denna nya yrkesgrupp ska, förutom att
            ägna sig åt att stödja lärare i kringarbete som blankett- och
            informationshantering, administration, assistens kring teknik
            och förberedande av undervisningslokaler, även kunna vara ett
            stöd i undervisningen.
          </p>
          <p xml:id="i-6KZ7J4BHsF4U9XbfFZgvrt">
            Det är uppenbart, inte minst i kölvattnet av de senaste årens
            rapportering om sexuella trakasserier och övergrepp i ett antal
            olika branscher, att det finns ett stort behov av att tala om
            normer och värderingar samt om hur människor bör behandla varandra.
            Särskilt viktigt är att den typen av samtal förs tidigt i skolan.
          </p>
          <p xml:id="i-Wv7JFhYKUiKNfGhoufEwpF">
            Idag finns det dock stora kunskapsbrister hos delar av lärarkåren
            kring dessa ämnen. Centerpartiet vill därför införa sex- och samlevnad
            som ett obligatoriskt ämne på lärarutbildningen, så att alla lärare
            kan få med sig de verktyg som krävs för att kunna undervisa och
            prata med sina elever om hur vi beter oss mot varandra.
          </p>
          <p xml:id="i-FgBqmeS5r6BchiBgjmqDM6">
            Genom att så tidigt som i förskoleåldern nå barn som riskerar
            framtida svårigheter i skolan ökar möjligheterna att ge alla barn
            likvärdiga chanser till en bra skolgång. De barn som gynnas mest
            av en god förskola är de barn som har de svåraste förutsättningarna,
            som barn från socioekonomiskt utsatta eller nyanlända familjer.
            Samtidigt är det dessa barn som förskolan ofta inte når ut till.
            Barn till arbetslösa föräldrar har exempelvis idag rätt till färre
            timmar på förskolan än barn vars föräldrar arbetar heltid. Centerpartiet
            anser att den långsiktiga målsättningen bör vara en utbyggd förskola
            och att fler barn ska få möjlighet att delta i förskoleverksamheten,
            inte minst de barn som inte har samma tillgång till det svenska
            språket i hemmet.
          </p>
          <p xml:id="i-Q681utTWEe2ftMcEo4mGpr">
            Bristen på förskollärare är ett problem för att kunna utöka förskoleverksamheten.
            För att höja kvaliteten och få fler kompetenta pedagoger i verksamheten
            behöver karriärtjänster och kompetensutvecklingsgarantin även
            gälla för pedagoger i förskolan. Det bör även vara lättare för
            barnskötare att vidareutbilda sig till förskollärare under tiden
            de arbetar i förskolan.
          </p>
          <p xml:id="i-3QPkw6Ru6ySin1xMoWJ69M">
            Ett bra sätt att nå barn till nyanlända föräldrar är att erbjuda
            integrationsförskola, där förskoleverksamheten bedrivs parallellt
            med sfi-undervisning för föräldrarna. Försök har gjorts i vissa
            stadsdelar i Stockholm med goda resultat. Centerpartiet anser
            att integrationsförskolan bör utvidgas till fler delar av landet.
          </p>
          <p xml:id="i-EDQdQBMarNzGpWEFJNR3Uc">
            Svensk skola ska hålla hög kvalitet och vara tillgänglig för
            alla. Varje förälder ska kunna lita på att barnen får de kunskaper
            de behöver för att klara vuxenlivet och att det sker i en trygg
            miljö. För Centerpartiet är det viktigt att varje elev ska mötas
            av höga förväntningar och ges det stöd som krävs för att kunna
            nå kunskapsmålen och förverkliga sina drömmar.
          </p>
          <p xml:id="i-GpFyubH97YYDtyZUAMCSeG">
            Svensk skola står åter inför stora utmaningar. Närmare var femte
            elev som gick ut årskurs nio förra året blev inte behörig till
            gymnasiet. På flera skolor runt om i landet når inte ens hälften
            av eleverna tillräckliga kunskaper. Lärarbristen i svensk skola
            har blivit än mer påtaglig och lärare tvingas ägna alltför mycket
            tid till onödigt pappersarbete. Många skolor präglas också av
            en otrygg och stökig miljö.
          </p>
          <p xml:id="i-5s1f8FyK2ceDdoD6ZBVpMk">
            Det här är en utveckling som måste vändas. Det behövs reformer
            som syftar till att höja kunskaperna i skolan, ge elever och lärare
            arbetsro i klassrummet och säkerställa att alla skolor håller
            en hög kvalitet och ger alla elever samma chans till en god utbildning.
          </p>
          <p xml:id="i-C3isTNG8qYYLuP6AfgzRWD">
            Elevernas kunskaper ska höjas genom hela utbildningssystemet.
            Det är avgörande för varje barns möjligheter, men också en av
            de viktigaste delarna för att stärka Sveriges konkurrenskraft
            och för att motverka ett växande utanförskap. Skolan har flera
            viktiga uppdrag, men kunskapsinlärning ska vara i centrum.
          </p>
          <p xml:id="i-CEHwFUw8j9YXoGTBKuytcL">
            Centerpartiet vill att läroplaner och kursplaner revideras i
            syfte att stärka betoningen på kunskap. Kunskapskraven behöver
            förtydligas och undervisningstiden utökas med fokus på baskunskaper
            som svenska och matematik. För en mer likvärdig betygssättning
            vill Centerpartiet att de nationella proven digitaliseras och
            rättas externt.
          </p>
          <p xml:id="i-NrSxR7aYFP6sKdA7CNi4Na">
            Skollagen är tydlig, alla elever i behov av särskilt stöd ska
            få det och huvudmannen ska fördela resurser efter behov. Det är
            en förutsättning för en likvärdig skola i hela landet. Dessvärre
            får inte alla elever det stöd de har rätt till. Centerpartiet
            vill därför utreda situationen för elever med särskilda behov
            i syfte att identifiera åtgärder som kan säkerställa att skollagen
            efterlevs.
          </p>
          <p xml:id="i-S3T8DbvTExJKYraPEkXJzg">
            Idag finns det såväl fristående som offentliga skolor som håller
            för låg kvalitet. Att komma tillrätta med dessa kvalitetsbrister
            är avgörande för skolan. Centerpartiet ser det som helt nödvändigt
            med högre och tydligare kvalitetskrav på alla huvudmän, oavsett
            regi. De skolor, oavsett huvudman, som allvarligt bortser från
            kvaliteten i sin verksamhet och inte förmår att komma tillrätta
            med bristerna ska snabbare än idag stängas. Driften ska sedan
            kunna övertas av en utförare som kan visa att den har förutsättningar
            att återgå till en hög kvalitet. För att säkerställa att elever
            inte drabbas ska verksamheten tillfälligt kunna drivas av den
            aktuella tillsynsmyndigheten tills en annan huvudman är på plats.
            Kraven ska vara likvärdiga oavsett ägarförhållanden.
          </p>
          <p xml:id="i-GEPXCq2SCDUaEiyQTaHasW">
            För att kunna göra välgrundade val krävs information. Därför
            är höga krav på transparens avgörande för att säkerställa att
            skattepengar används rätt inom skolan. Centerpartiet vill därför
            att det ska finnas öppna kvalitetsredovisningar för alla skolhuvudmän,
            oavsett regi.
          </p>
          <p xml:id="i-LVQSr74M9J8PNsdbSUWr4S">
            Skolans finansiering har under en längre tid diskuterats utifrån
            hur resurser ska fördelas så att de används där de behövs som
            mest. I dag lägger kommuner olika mycket resurser på skolan. De
            omkring 70 riktade statsbidragen spär på skillnaderna ytterligare,
            vilket främst gynnar större huvudmän med rutiner och resurser
            för att ansöka om de aktuella bidragen.
          </p>
          <p xml:id="i-HkbrAbijyHNhGJ7Dkc7LzZ">
            För att säkerställa en likvärdig skola i hela landet och att
            resurser går dit de behövs som mest borde de riktade statsbidragen
            ses över i syfte minska i antal. I stället bör de generella statsbidragen
            till kommunerna öka.
          </p>
          <p xml:id="i-CNPLNTZgENKFWjdYmzMdCk">
            Många nyanlända elever klarar inte att nå målen i skolan. Många
            har liten eller ingen skolerfarenhet och tillsammans med dåliga
            kunskaper i svenska blir det svårt för många att tillgodogöra
            sig undervisningen. För att kompensera för detta krävs en längre
            period av intensifierad skolgång med fokus på de mest betydande
            kunskaperna. Bland de viktigaste av dessa är förmågan att läsa,
            skriva och tala svenska. Det är av största vikt att de nyanlända
            eleverna snabbt lär sig språket. För att möjliggöra detta har
            Centerpartiet föreslagit att antalet timmar med undervisning i
            svenska utökas för dessa barn och ungdomar. Pedagogiken för snabbinlärning
            av språk bör förstärkas genom att framgångsrika metoder i Sverige
            och internationellt dokumenteras och sprids.
          </p>
          <p xml:id="i-6NQg5Xr96tGHpgvNaBNPYy">
            Både fjärrundervisning och distansundervisning bör användas,
            så att nyanlända elever får fler timmar i veckan med lärande än
            de timmar de får i skolan. Då många nyanlända har mycket kunskap
            att ta igen bör även deras möjlighet till sommar- och lovskola
            utökas. Försöksverksamhet för tvåspråkiga klasser borde även införas
            för att stärka tvåspråkiga elever i deras språkutveckling och
            lärandeprocess. Nyanlända elever ska kunna ha ämnesundervisning
            på både sitt modersmål och svenska.
          </p>
          <p xml:id="i-kTFJpJh2j61fxQGN5ouzY">
            För att förbättra förutsättningarna för elever som kommit till
            Sverige i högstadieåldern att klara kunskapsmålen och ta sig vidare
            till ett nationellt gymnasieprogram bör det bli tillåtet att låta
            dessa elever fokusera på något färre ämnen. Det ska i sig inte
            betyda mindre undervisningstid utan att de centrala ämnena får
            utökad plats. Det stärker deras möjligheter att ta sig vidare
            in på ett nationellt gymnasieprogram.
          </p>
          <p xml:id="i-JtLY4M7bmRp2UDSZgGj6bb">
            Det finns idag fem olika introduktionsprogram till gymnasiet.
            För nyanlända är det vanligaste språkintroduktion, där personer
            som inte klarar kunskapskraven i svenska för de övriga programmen
            placeras. Ett stort problem med programmet är att det består av
            både personer som precis kommit till landet och sådana som vistats
            här i flera år och kommer från grundskolan. Det finns också stora
            skillnader i studiebakgrund. Vidare är programmen ofta separerade
            från övrig verksamhet och saknar individuell anpassning, vilket
            motverkar integrationen. Från språkintroduktionen är det enbart
            1 procent som tar examen efter tre år. Inom fyra år är det enbart
            7 procent. Målet måste vara att färre elever ska gå på språkintroduktion
            och att fler direkt ska kunna ta sig vidare till andra introduktionsprogram
            eller yrkesprogram.
          </p>
          <p xml:id="i-QF4jSxfAeDDfLXpYbBkfWu">
            För att effektivisera språkinlärningen på språkintroduktionsprogrammet
            borde programmet främst rikta sig till de elever som nyligen kommit
            till Sverige. De elever som kommer från grundskolan och har godkänt
            i vissa ämnen men inte i ämnet svenska borde istället med rätt
            insatser kunna gå vidare till annan utbildning än språkintroduktion.
            För att stärka det svenska språket ska de ges utökad svenskundervisning
            samt tillgång till studiehandledning, vilket möjliggör för dessa
            elever att fortare kunna läsa kurser på de nationella programmen.
          </p>
          <p xml:id="i-HEZy5mtSYqVS2SrjprUm32">
            Yrkesprogrammen på gymnasiet fyller en viktig funktion i att
            erbjuda utbildning som leder till jobb. Det är därför viktigt
            att yrkesutbildningarna håller hög kvalitet och svarar upp mot
            arbetsmarknadens behov av kompetens. För att locka fler elever
            bör det finnas flera ingångar till yrkesprogrammen på gymnasiet
            med olika inriktningar: stärkt yrkeskompetens, allmän högskolebehörighet
            eller särskild behörighet. Det skapar förutsättningar för både
            dem som vill fokusera på yrkesämnen och för dem som vill förbereda
            sig för högskolestudier. Färdiga ingångar på yrkesprogrammet underlättar
            även det rent schematekniska.
          </p>
          <p xml:id="i-mpqcBwbFxGw4eXxja2ofi">
            Många, speciellt elever från estet- och yrkesprogrammen, kommer
            under sitt yrkesverksamma liv att driva eget företag. Trots det
            är skillnaderna mellan programmen stora när det gäller andelen
            elever som driver UF-företag. Det är viktigt att fler ges grundläggande
            kunskap i företagsamhet på yrkesprogrammen genom exempelvis projekt
            likt Ung Företagsverksamhet.
          </p>
          <p xml:id="i-7H9nixsRVXzv3r8Yesz3jz">
            För att vara en skola som ligger i framkant och som ser till
            varje enskild elevs behov måste vi dra nytta av den moderna tekniken.
            Det digitala perspektivet ska inkluderas i alla delar av utbildningsväsendet.
            Digitala hjälpmedel i klassrummet höjer skolresultatet när de
            används rätt. Studier visar att elever med de rätta digitala hjälpmedlen
            fortare kan lära sig att läsa och skriva och att hjälpmedlen kan
            vara till nytta för personer med inlärningssvårigheter. Det digitala
            lärandet måste bli en naturlig del av skolans undervisning. Många
            kommuner och andra huvudmän har varit bra på att köpa in datorer
            och annan utrustning men den digitala pedagogiken har inte alltid
            följt med. Enligt Skolverket saknar många lärare kunskap kring
            hur den nya tekniken ska användas i undervisningen och lärarutbildningen
            lider brist på tydliga nationella direktiv kring hur digitalt
            lärande ska ingå i utbildningen. Centerpartiet vill därför ha
            en tydlig och långsiktig satsning på ett nationellt digitalt lärarlyft.
            Centerpartiet vill att lärarutbildningarna ska ta in det digitala
            perspektivet i alla relevanta ämnen och att lärare och skolledare
            får en kontinuerlig uppdatering i digitalt lärande.
          </p>
          <p xml:id="i-CndFEPUx6gLuooMPXUL5MM">
            Det finns en brist på digitala läromedel. Skolverket bör därför
            undersöka förutsättningarna för att öka tillgången till kvalitativa
            digitala läromedel. Det skulle inte bara kunna stärka den pedagogiska
            inlärningsprocessen i klassrummet utan även möjliggöra för distansundervisning.
            Digitala läromedel skulle kunna vara ett komplement till den lärarledda
            undervisningen som nyanlända elever får och på så vis intensifiera
            deras utbildning den första tiden. Här kan ett nära samarbete
            med läromedelsföretag och digitala spjutspetsföretag vara en styrka.
          </p>
          <p xml:id="i-R6djnzHsLDVnCGQrNeToqR">
            Den digitala tekniken, såsom fjärrundervisning, har öppnat upp
            för nya undervisningsmöjligheter. Kompetenta lärare är nyckeln
            till framgångsrika elever. Bristen på lärare i allmänhet och på
            riktigt bra lärare i synnerhet, är ett stort problem. Detta problem
            kan vara än mer påtagligt för skolorna på landsbygden. Vi ser
            fjärrundervisning som avgörande för landsbygdsskolornas överlevnad.
            Centerpartiet anser att fjärrundervisning ska tillåtas i alla
            relevanta ämnen och att kommunala och fristående skolor ska ha
            möjlighet att anordna fjärrundervisning på entreprenad under samma
            förutsättningar som statliga skolor. Genom fjärrundervisning skulle
            kompetens kunna delas över hela landet och lärare skulle kunna
            fördela sin tjänst på flera skolor utan att själva dagligen behöva
            åka mellan de olika skolorna. Fjärrundervisning stärker likvärdigheten
            samt ökar kvaliteten och tillgängligheten.
          </p>
          <p xml:id="i-U6hjdkQsWXFkPAY9fo7GWN">
            En skola som utgår från varje elevs behov måste också erbjuda
            valfrihet. Möjligheten att välja skola är av stor betydelse för
            många barn och deras familjer. Det kan handla om möjligheten att
            välja en skola som ligger nära hemmet, men det kan också handla
            om möjligheten för elever att välja den pedagogik som passar dem
            bäst. För läraren handlar det om att kunna välja arbetsgivare,
            vilket är en del i att stärka läraryrkets status. För att värna
            elevernas, föräldrarnas och lärarnas valmöjligheter är det fria
            skolvalet och skolpengen helt avgörande. Valfrihet bidrar också
            till att skärpa kvaliteten i Sveriges skolor, såväl kommunala
            som fristående. Friskolornas etablering, från förskola upp till
            gymnasieskolan, har lett till valfrihet och ökad konkurrens, något
            som leder till högre kvalitet.
          </p>
          <p xml:id="i-ULz1BSWzZpmLf5uqq5pC8J">
            Centerpartiet värnar och vill utveckla möjligheten för elever
            och föräldrar att välja utbildning. Trots att Centerpartiet tillsammans
            med Alliansen gjort viktiga reformer på det området är det många
            elever och föräldrar som fortfarande inte gör ett aktivt val.
            Det är ett hot mot kvaliteten och likvärdigheten i utbildningen.
            En lösning är att införa aktivt skolval likt det man gjort i bland
            annat Nacka och Botkyrka kommun, vilket skulle göra det obligatoriskt
            att välja skola.
          </p>
          <p xml:id="i-DLqt7nvYf1Bt2FWzoWzm8V">
            Det är också viktigt att det blir möjligt för föräldrar som inte
            har svenska som modersmål att delta i skolvalet. Bra information
            från kommunen har visat sig avgörande för att hjälpa nyanlända
            att hamna i rätt skola.
          </p>
          <p xml:id="i-7QH7D3W6n13YLZuttEC9Cx">
            Att möjliggöra för friskolor i hela landet är betydelsefullt,
            inte minst på landsbygden där skolan ofta är navet i bygden. Försvinner
            skolan försämras även förutsättningarna för annan service på orten.
            Det bör därför införas ett krav på att kommuner som planerar att
            lägga ner en skola först ska undersöka om det finns en annan aktör
            med intresse och möjlighet att ta över verksamheten. För de friskolor
            som ansöker om att ta över en nedläggningshotad skola bör det
            finnas ett snabbspår.
          </p>
          <p xml:id="i-S6TieU9jnRWXGR7MzjPvGD">
            Utbildning berikar både samhälle och individer. Tillgång till
            högre utbildning av god kvalitet i hela landet ökar människors
            möjligheter till jobb och trygghet, samtidigt som det gynnar näringslivet
            och vår gemensamma välfärd. En samverkan och en nära koppling
            mellan den högre utbildningen och omgivande samhälle är därför
            av största vikt. Centerpartiet vill verka för att lärosätena ska
            bli mer autonoma, finnas i hela landet och ges ytterligare möjligheter
            att utforma sin verksamhet efter regionala förutsättningar.
          </p>
          <p xml:id="i-BSLxLg8ovVbZseXneBjABJ">
            Sveriges system för att fördela resurserna till högskolor och
            universitet främjar inte kvalitet och koppling till arbetsmarknaden,
            utan fokuserar enbart på antal studenter och hur många studenter
            skolor själva godkänner.
          </p>
          <p xml:id="i-KHFzQzA71pePuyAkpFCHcR">
            Den förra regeringen tillsatte en styr- och resursutredningen
            för att göra en översyn av det nuvarande resursfördelningssystemet,
            vilket varit mer eller mindre orört sedan det infördes i och med
            1993 års högskolereform. Centerpartiet välkomnar utredningen och
            anser att kvaliteten på landets högskoleutbildningar behöver stärkas.
            Utbildningsformer som skapar bättre förutsättningar för livslångt
            lärande bör också gynnas. Exempelvis bör relevanta sommarkurser
            av fördjupningskaraktär, distanskurser och kurser på halvfart
            uppmuntras. Centerpartiet vill ha ett resursfördelningssystem
            där kvalitet, arbetslivsanknytning och regional samverkan premieras.
          </p>
          <p xml:id="i-4LYoxztJSNa6JpjrCcDmnP">
            Den högre utbildningen behöver också vara nära kopplad till arbetsmarknaden
            med exempelvis praktik, samverkansprojekt och arbetsgivares delaktighet
            i utbildningens utformning.
          </p>
          <p xml:id="i-PGL2BUxW2eoP6eaREpg9X2">
            Centerpartiet tycker även att det är viktigt att stärka samverkan
            med det omgivande samhället inom forskningen. I jämförelse med
            andra länder leder bara en liten del av forskningen som sker i
            Sverige till innovationer och samhällsnytta. Vi behöver därför
            se över hur ekonomiska incitament kan få lärosäten att bidra till
            nyttogörande av forskning och innovation.
          </p>
          <p xml:id="i-GZxJ5LpeToFLHcPj1ToqpZ">
            Sverige behöver fler arbetade timmar, bland annat för att säkra
            välfärdens finansiering. Arbetslivet måste förlängas i bägge ändar.
            Unga svenskar kommer ut sent på arbetsmarknaden och vi går i pension
            alltför tidigt. Jämfört med flertalet andra OECD-länder påbörjar
            de svenska studenterna eftergymnasiala studier senare och tillbringar
            också längre tid i studier. Vidare är utbildningars koppling till
            arbetslivet på många håll dålig och matchningen på svensk arbetsmarknad
            är en av OECD:s sämsta.
          </p>
          <p xml:id="i-8MdK1yQJBZG9tk1VixCDUx">
            För att öka genomströmningen och få fler i arbete vill Centerpartiet
            därför ha ett mer flexibelt studiemedelssystem, som premierar
            studenter som avslutar sina studier före utsatt tid men som också
            är anpassat för dem med lägre studietakt, exempelvis de som har
            gått gymnasiesärskolan eller är deltidssjukskrivna. Det ger fler
            möjligheter till en utbildning som leder till jobb.
          </p>
          <p xml:id="i-VG1vnTWeCKjFDLvAnhUzFZ">
            Idag är möjligheten att få studiestöd begränsad till att omfatta
            maximalt sex år och redan vid 47 års ålder minskar antalet veckor
            en person kan få studielån för. Efter 56 års ålder delas inget
            studiestöd ut alls. Det begränsar människors möjlighet att ställa
            om mitt i eller senare i karriären och att komplettera sin utbildning.
            Vill man ställa om, men redan har tagit studiemedel maximalt antal
            år, finns det dessutom en broms i systemet som gör att man inte
            får utbilda sig vidare. Det är inte meningen att personer ska
            överutbilda sig och ackumulera studieskulder som är omöjliga att
            återbetala, men det måste finnas möjlighet för fler att studera
            yrkesinriktade och kortare utbildningar med hjälp av studiestöd.
            Idag kan man enbart bli beviljad ett års extra studiemedel när
            man nått taket på 6 år, vilket inte är tillräckligt för att läsa
            en yrkesutbildning på två år eller ett masterprogram.
          </p>
          <p xml:id="i-HjEkx3KuGarjHVwrLCVgnw">
            Centerpartiet ser därför behov av att ta bort utfasningen av
            studielånet som idag börjar vid 47 års ålder, möjliggöra studiestöd
            efter 56 års ålder genom att tillåta studielån, men inte bidrag,
            i högre åldrar samt utöka möjligheten till längre studielån så
            att man kan läsa en tvåårig yrkesutbildning eller ett masterprogram.
          </p>
          <p xml:id="i-3NUzidBfjErr2ou6CmRyqw">
            Normalt skrivs studielån idag av mellan 65 och 68 års ålder,
            beroende på vilken typ av studieskuld man har. Centerpartiet vill
            avskaffa denna avskrivning helt. Detta väntas medföra en offentligfinansiell
            besparing om 420 miljoner kronor år 2019, 440 miljoner kronor
            år 2020 samt 450 miljoner kronor år 2021.
          </p>
          <p xml:id="i-4dsiPkLxTuWtUVcMj2F5vb">
            För att fler ska finna ett jobb måste högskoleutbildningarnas
            konkurrenskraft stärkas och utbildningarna bli mer relevanta för
            arbetsmarknaden. Samverkan med arbetsmarknad och samhälle behöver
            därför förbättras bland annat genom att koppla utbildningen närmare
            arbetsmarknaden, utveckla studentmedarbetarsystemet, en utökad
            praktik samt en förstärkt roll för studievägledaren.
          </p>
          <p xml:id="i-U2U32yk58y2Euo3Bq36far">
            Om svensk utbildning och forskning ska kunna hävda sig i den
            globala konkurrensen finns det ett flertal faktorer som spelar
            roll, varav det internationella utbytet är en viktig del. Det
            gäller både internationella forskare som kommer hit för att arbeta
            men även internationella studenter som väljer att läsa hela eller
            delar av sin utbildning i Sverige.
          </p>
          <p xml:id="i-RaXLpJUcHnSb64GHXmiYvw">
            Byråkrati och onödig administration har gjort att många utländska
            studenter förlorat sina studieplatser när de gjort mindre misstag
            eller inte fått uppehållstillstånd i tid. Centerpartiet vill se
            en helhetsbedömning, så att en ansökan inte faller på grund av
            mindre misstag. Samordningen i visumsprocessen måste förbättras.
            Lärosäten och många berörda vittnar även om att det sker ett dubbelarbete
            mellan Migrationsverket och lärosäten. Bland annat granskar båda
            myndigheterna studenternas engelskkunskaper och studiemotiv. För
            att snabba på ansökningsprocessen skulle sådant kunna rapporteras
            in till Migrationsverket från lärosätena.
          </p>
          <p xml:id="i-5U4jdxnFh8BvajJ7ibspwE">
            Ett annat problem är att masterstudenter och doktorander inte
            kan söka uppehållstillstånd för hela studieperioden, utan måste
            söka nya tillstånd för varje år. Det skapar oro hos både studenter
            och forskare samtidigt som det ger Migrationsverket onödigt arbete.
          </p>
          <p xml:id="i-HUgfaDzn8UyG1BWVJPVd1U">
            Internationaliseringen av den högre utbildningen och forskningen
            och den fria rörligheten för studenter är mycket viktig i dagens
            samhälle. Om vi inte kan garantera att antagna utländska studenter
            och forskare får stanna för att studera och forska i Sverige riskerar
            vi att förlora i anseende, att färre utländska forskare och studenter
            söker sig hit och att vår framtida konkurrenskraft minskar.
          </p>
          <p xml:id="i-MUUdHcV3yH98sd735Q5pHv">
            Men utbyte handlar inte bara om att skapa goda förutsättningar
            för utländska studenter att studera, utan även om att uppmuntra
            svenska studenter till utlandsstudier. Internationella studier
            borde därför premieras. Bland annat bör det bli enklare för studenter
            att tillgodoräkna sig utlandsstudier.
          </p>
          <p xml:id="i-NiDrc2CuRWBHaj6STXB57r">
            För att stärka kvaliteten och därmed svenska lärosätens konkurrenskraft
            behöver det finnas en mångfald av små och stora lärosäten i hela
            landet. Vi välkomnar därför etableringen av internationella lärosäten
            samt fler privata initiativ. Svenska lärosäten borde även uppmuntras
            att etablera sig utomlands.
          </p>
          <p xml:id="i-CoGMGyjh7NPqPdewGRq3NM">
            Familjebakgrund påverkar ofta valet att studera vidare. Bristande
            information och vägledning gör de blivande studenterna beroende
            av råd från familj och vänner. Det syns tydligt i valet av utbildning
            och lärosäte. Studenter från studieovana hem är även överrepresenterade
            i avhoppsstatistiken. Felval är en viktig orsak till detta. En
            stärkt information och vägledning är på så sätt viktiga pusselbitar
            för att bredda rekryteringen till högskolan.
          </p>
          <p xml:id="i-KdgBKszeW8mhiyCBb4TSBV">
            Sverige lägger varje år många miljarder på den högre utbildningen
            och hundratusentals studenter investerar varje år tid och pengar
            i akademisk utbildning. Det är helt avgörande med ett bra externt
            kvalitetssystem för att dessa investeringar ska generera likvärdighet
            och så god utbildning som möjligt. Utan ett transparent utvärderingssystem
            där utbildningens kvalitet, koppling till arbetsmarknaden och
            tidigare studenters åsikter tydliggörs kan inte blivande studenter
            göra välinformerade studieval.
          </p>
          <p xml:id="i-RGhA5Puutt36LQ2HAAvqGj">
            Centerpartiet anser därför att det bör finnas ett självständigt
            informationsuppdrag och att detta inte bör vara en del av kvalitetssäkringssystemet.
          </p>
          <head type="h2" xml:id="i-E4zF7Qc9ojP2TCa23ofS3T">
            5.2 En integration för alla i Sverige
          </head>
          <p xml:id="i-YFpGttsSzFZxKJGGv82scb">
            En ansvarsfull migrationspolitik
          </p>
          <p xml:id="i-9kLaYzGsdj1bQkQcHd4v35">
            Vi lever i en globaliserad värld. Fler människor i världen migrerar,
            både för att söka skydd från krig, terror och förtryck, men också
            för att arbeta, studera och på andra sätt skaffa sig ett bättre
            liv. Fler än 65 miljoner människor befinner sig på flykt runt
            om i världen. Situationen är mycket svår för dem som flyr när
            allt fler länder gör det svårare att söka skydd. Den fria rörligheten
            inom EU är en av de största framgångarna och viktigaste grunderna
            för det europeiska samarbetet. För att värna den inre rörligheten
            behövs en fungerande yttre gräns och en gemensam asylpolitik.
            Då kan vi också skapa förutsättningarna för ett mer solidariskt
            mottagande i EU där fler kan erbjudas skydd. Detta är något som
            Centerpartiet länge har pekat på, behovet av att EU och alla EU:s
            medlemsländer tar ett betydligt större gemen­samt ansvar för flyktingsituationen.
          </p>
          <p xml:id="i-58qLULhXFw1mZHfyT2dJPn">
            Under 2015 tog Sverige emot knappt 163 000 asylsökande, varav
            drygt 35 000 var ensamkommande barn och ungdomar. Det var en situation
            som saknar motstycke i modern svensk historia och skapade en ansträngd
            situation där ansvariga kommuner, myndigheter och frivilliga krafter
            sattes under stor press. Det blev uppenbart att Sverige inte var
            förberett på ett så stort mottagande.
          </p>
          <p xml:id="i-SbJntPDgDUi7rXj4AD6Dma">
            En ansvarsfull migrationspolitik kombinerar medmänsklighet och
            humanism med ordning och reda. Den tar även hän­syn till den nya
            verklighet som vi har upplevt under de senaste åren. Centerpartiet
            försvarar rätten att söka skydd, rätten att återförenas med sin
            familj, trygghet för asylsökande och en effektiv väg till integration.
            Samtidigt ser vi de utmaningar som finns och de stora reformer
            som krävs. För att värna asylrätten måste vi få ett mer ordnat
            mottagande, styra om migrationen till lagliga vägar och genomföra
            reformer som sänker kostnaderna för mottagandet och förbättrar
            integrationen.
          </p>
          <p xml:id="i-YA2w2Qq4Mr6EzE1cR7gxDs">
            Centerpartiet vill styra om migrationen mot mer självförsörjning
            med hjälp av reformer för minskade utgifter. Vi behöver bland
            annat underlätta arbets­kraftsinvandring, motverka utanförskap
            och otrygghet, stärka inte­gra­tionen, korta handläggningstiderna
            och förbättra rätts­säkerheten.
          </p>
          <p xml:id="i-GK6yFijvyvUid4C6Zy8ijQ">
            Under en följd av år har de flesta som flytt till EU tvingats
            ta den livsfarliga vägen över Medelhavet. Bristen på lagliga vägar
            leder till tusentals döda människor varje år. Varje människas
            död är en tragedi. Vi måste hitta tryggare system och styra om
            från farliga resor till andra säkrare sätt att ta sig till EU
            och Sverige för att söka asyl. Flyktingpolitiken behöver vara
            balanserad. Den ska grunda sig i medmänsklighet och vara ordnad.
          </p>
          <p xml:id="i-W1iewBVLGDVkT6kZCpRCPx">
            Centerpartiet vill se en asylpolitik på EU-nivå som är så robust
            att avtal med tredjeland för att hindra migration inte ska behövas,
            eftersom dessa skapar stora skadliga effekter på många plan. Inte
            minst mänskliga. Om sådana avtal ändå kommer att slutas så kommer
            Centerpartiet att verka för att värna demokratiska principer,
            grundläggande mänskliga rättigheter, ”non-refoulement” och ett
            värdigt mottagande där vi minimerar de negativa effekterna av
            sådana avtal.
          </p>
          <p xml:id="i-AkfE8SksBk9rmm3PHzH9aa">
            De många människor som är på flykt kräver ett stort åtagande
            av EU, Sverige och andra länder. Sverige och EU ska ta sitt ansvar
            på alla nivåer för ett mottagande som priori­terar de mest utsatta
            och de med störst skyddsbehov. Centerpartiets utgångspunkt är
            därför att Sverige och EU ska ta emot ett större antal kvot­flykt­ingar
            genom UNHCR än vad vi gör i dag. En kvot bör tas fram baserad
            på hur ett långsiktigt hållbart mottagande kan upp­rätt­hållas.
            De som även i fortsättningen kommer till Sverige eller EU och
            söker asyl ska ha rätt att få sina skyddsskäl prövade. Men i en
            värld med begränsade resurser bör vi fokusera på dem med störst
            skyddsbehov. En prioritering av kvotflyktingar styr även om från
            farliga resor, samtidigt som det minskar de svårigheter som finns
            med att bedöma asylskäl i ett läge där den sökande befinner sig
            långt ifrån konflikten.
          </p>
          <p xml:id="i-VvVkBrHHh2DnHCZXnUPXMY">
            Rätten till skydd ska värnas, även för dem som på egen hand kommer
            direkt till Sveriges gräns. Asyl­sökande som kommer till Sverige
            och har skyddsbehov ska få uppehållstillstånd, men behöver inte
            få till­gång till alla gemensamt finansierade välfärdsförmåner
            utan bör i stället i högre grad kvalificera sig in i välfärden.
            Center­partiet har därför bland annat lagt förslag om att begränsa
            tillgången till föräldraförsäkringen och efterlevandepensionen.
          </p>
          <p xml:id="i-TnFmCuEpERhqpNLxvC1qpk">
            Centerpartiet står upp för en reglerad invandring, där man får
            stanna om man har skyddsskäl, men ska lämna landet om man får
            avslag. Den reglerade invandringen innebär att vi kan upprätthålla
            en trovärdighet för asylpolitiken. I en tid då allt fler ifrågasätter
            att vi ska hjälpa människor på flykt är detta särskilt viktigt
            för att skapa tolerans och acceptans för en medmänsklig flyktinginvandring.
            Den som arbetar ska gradvis kvalificera sig in i välfärdssystemen.
            Den som inte har uppe­hålls­tillstånd ska däremot lämna landet.
            För att detta ska ske kan det vara nödvändigt att vidta fler åtgärder
            än idag.
          </p>
          <p xml:id="i-4G3zb2CRQExJfcFybvdZPc">
            Vi anser att alla familjer som splittrats på grund av krig ska
            ha rätt att leva tillsammans och vill därför att alternativt skyddsbehövande
            ska ha rätt till familjeåterförening. Vi anser också att man ska
            kunna beviljas uppehållstillstånd på grund av särskilt och synnerligen
            ömmande skäl och som övrigt skyddsbehövande eftersom det annars
            innebär att personer i humanitär nöd inte får stanna i Sverige.
            Efter flera år av tillfälliga migrationslagar behövs nu en långsiktig
            och hållbar asyl- och migrationslagstiftning. Samtidigt är vi
            beredda att ta ansvar, föreslå handlingskraftiga reformer och
            förhandla med andra partier för att få till stånd breda överenskommelser.
          </p>
          <p xml:id="i-L93HBVYXydcKAWZRMrY8n3">
            Sveriges möjligheter att utforma sin egen asylpolitik kommer
            att vara beroende av gemen­samma europeiska lösningar. Centerpartiet
            vill se ett EU-gemensamt system för flykting­mot­tagande, med
            en jämnare fördelning mellan EU:s länder. Alla som söker skydd
            bör få en individuell prövning av en expertmyndighet och vid behov
            domstol. Mekanismer för en fungerande om­fördelning av flyktingar
            behöver komma på plats. Centerpartiet värnar de öppna inre gränser
            som EU och Schengen medfört. De är viktiga, inte minst för handel
            och ekonomisk tillväxt. Även asyl­sök­ande ska ha rätt att röra
            sig fritt i EU, men man ska bara kunna få sina asylskäl prövade
            i ett land. För de länder som inte lever upp till EU-fördelningen
            behöver det finnas kännbara sanktioner, till exempel i form av
            nedsatta strukturbidrag.
          </p>
          <p xml:id="i-89Tgc8FHBNakAviUXEFyi2">
            Migrationspolitik rör mer än bara flyktingar. Sveriges tillväxt
            är beroende av utländsk kompetens. Vi vill därför värna och utveckla
            dagens regler för arbetskraftsinvandring samt underlätta för studenter
            och andra grupper att få studera, arbeta och driva företag i Sverige.
            Företag kan avgöra vilka personer de vill anställa bättre än vad
            Arbets­förmed­lingen eller ett fackförbund kan. Det är i företagen
            jobben växer fram och det är företagen som bäst kan avgöra vilken
            kompetens de behöver rekrytera. Centerpartiets utgångspunkt är
            att den som för­sörjer sig själv ska få stanna i Sverige. EU-samarbetet
            har inneburit stora framgångar för arbets­kraftens rörlighet.
            Det är av stor vikt att vi värnar rörligheten för människor, arbete,
            tjänster och kapital. Det gäller både inom EU och för tredjelands­medborgare
            som vill ta sig till EU för att arbeta.
          </p>
          <p xml:id="i-Mwp7f1tKqmSQDUpZUViq8t">
            Arbetskrafts­invandrare ska ha lätt att komma till Sverige och
            lätt att stanna så länge de har jobb. Det är viktigt att värna
            villkoren på svensk arbetsmarknad och även fortsätta att motverka
            missbruk av reglerna för arbetskraftsinvandring. Men det får inte
            leda till orimliga och oproportionella konsekvenser för systemets
            trovärdighet eller för enskilda. Det ska vara möjligt att byta
            jobb, ansökningsprocessen måste förenklas och mindre felaktigheter
            måste vara möjliga att åtgärda. Minimala brister i ansökan eller
            i arbetsvillkor bör därför inte leda till utvisning. Utannonseringskravet
            tolkas långt hårdare i Sverige än vad EU kräver. Små möjligheter
            till spårbyte gör att kvalificerade asylsökande som fått jobb
            ändå inte kan stanna i Sverige om de får avslag. Dessutom är handläggningstiderna
            långa och EU:s blåkortssystem för svagt för att erbjuda ett hållbart
            alternativ. Utlovade reformer har dragit ut på tiden. En strategi
            behöver snarast tas fram för hur Sverige ska kunna attrahera rätt
            kompetens i en växande global konkurrens. Det är viktigt för Sveriges
            små och medelstora företag och för vår ekonomi som helhet.
          </p>
          <p xml:id="i-UnZLRq6V3Aa3X9uZRbLzEQ">
            Vi har den senaste tiden också sett hur utländska studenter tvingats
            lämna Sverige till följd av att obetydliga fel begåtts. Sammantaget
            är dessa snäva regeltolkningar ett hot mot Sveriges konkurrenskraft
            och tillväxt. Centerpartiet är drivande för att förebygga dessa
            orimliga utvisningar. Det är viktigt att de problem som finns
            kan lösas snabbt, så att Sverige inte förlorar den internationella
            kompetens vi behöver.
          </p>
          <p xml:id="i-K6pCteZTPqaxZ8mS2MyJPX">
            Möjligheten för företagare att komma till Sverige för att driva
            ett eget företag behöver också under­lättas. I dag är reglerna
            strikta, och få kan komma för att bidra med sitt entreprenörskap
            och sin före­tag­samhet. Sverige måste bli öppnare, så att vi
            bättre kan ta vara på den skaparkraft som människor vill bidra
            med.
          </p>
          <p xml:id="i-Ke1LB3HQpFfWvPNUEcBUUJ">
            Asylsökande som skaffar sig ett jobb ska kunna bli arbetskraftsinvandrare.
            I dag måste man vänta fyra månader innan man kan byta spår från
            asylsökande till arbetskraftsinvandrare. Genom att möjlig­göra
            spårbyte från dag ett kan nyanlända med tillräcklig kompetens
            för att ta sig in på arbets­marknaden integreras snabbare.
          </p>
          <p xml:id="i-UgB1YHkszNRxkdED9QRq9a">
            Integration för jobb och utbildning
          </p>
          <p xml:id="i-SFFDatrfopp3nDbqjEi8XD">
            Sveriges integrationspolitik har djupa brister och står i dag
            inför sina största pröv­ningar någonsin. Om inte problemen med
            utanförskap ska fördjupas och permanentas krävs kraftfulla åtgärder
            snarast. För att Sverige ska klara av den akuta situationen behövs
            snabba och effektiva reformer som förbättrar vår mottagnings­kapacitet.
            Samtidigt får inte fokus på akuta åtgärder hindra det systematiska
            arbetet med att förbättra integrationen långsiktigt, och de problem
            vi står inför just nu får inte stå i vägen för en långsiktigt
            optimistisk syn på vad människor kan bidra med – oavsett om de
            är födda i Sverige eller i ett annat land.
          </p>
          <p xml:id="i-MLuyTpk22jJ4xzTWNpwuEq">
            För att förbättra jobbintegrationen krävs en företagar­politik
            som inte bestraffar och krånglar till det. Det behövs en arbetsmarknad
            som inte stänger ute. Det krävs effektivare och bättre möjligheter
            till vidareutbildning och svenskundervisning. Det behövs en mer
            effektiv offentlig sektor som inte fångar nyanlända i byråkrati
            utan i stället stöttar och hjälper människor att snabbt kunna
            skaffa sig en egen försörjning. Det är av största vikt att alla
            som kommer till Sverige får möjlighet att på riktigt komma in
            i det svenska samhället. Den vägen går genom arbetsmarknaden och
            möjligheten att komma i arbete.
          </p>
          <p xml:id="i-JMN8HUkT5GYzEs8CeG5gno">
            De system vi har i Sverige för mottagande och integration kräver
            genomgripande reformer. Mottagandet måste fokuseras på att hjälpa
            människor in i samhället, genom skola och arbete, istället för
            att sikta in sig på människors tillgång till bidrag.
          </p>
          <p xml:id="i-2qZShEbGGw3abuFYYW5vPB">
            Svensk arbetsmarknad är kluven. Sysselsättningsgraden bland utrikes
            födda är mycket lägre än bland inrikes födda. Lägst är den bland
            låg­utbildade och personer som nyligen kommit till Sverige. Mest
            problematisk är situationen för personer som saknar gymnasieutbildning.
            Hälften av de ny­an­lända har eftergymnasial utbildning, många
            av dem dessutom i bristyrken. För dessa personer är det viktigaste
            att få sin utbildning snabbt validerad, komplett­erad och få tillgång
            till effektiv svenskundervisning. Men för dem utan formell utbildning
            är det viktigt att det skapas andra vägar in till arbetsmarknaden,
            som nämns i föregående kapitel.
          </p>
          <p xml:id="i-2AQ1EjMhybE5u6FJB3gc5M">
            Som Arbetsmarknadsekonomiska rådet har konstaterat fångar sysselsättningssiffrorna
            bara en liten del av klyftan. Eftersom många av de utrikes födda
            arbetar mindre, har lägre löner, oftare statligt subventionerade
            anställningar och en mer otrygg situation på arbetsmarknaden så
            är den verkliga skillnaden ännu större.
          </p>
          <p xml:id="i-9Lit6wmf2mpLj5Qz1A1fes">
            Arbetsförmedlingen har också visat sig särskilt ineffektiv när
            det gäller att förmedla jobb åt nyanlända och det är därför särskilt
            viktigt för denna grupp med en effektiv resultatbaserad arbetsförmedlarpeng.
          </p>
          <p xml:id="i-yVqKh6Kd2vR23RpVasdvW">
            För att öka sysselsättningen och produktiviteten bland de nyanlända
            är det viktigt att ta vara på, utveckla och bygga vidare på de
            kompetenser som finns. De som vill arbeta möter byrå­krat­iska
            och ekonomiska hinder. När deras asylärenden prövas är handläggningstiderna
            mycket långa, deras kompetens fångas inte upp vid ankomsten och
            även akademiska kompetenser som det råder akut brist på tar lång
            tid att validera.
          </p>
          <p xml:id="i-RZ8VFcG31FiYNhVWBBq5JA">
            Lönebildningen gör det svårare att konkurrera på lika villkor
            utan goda språkkunskaper. Arbets­rätten prioriterar dem med många
            tjänsteår, vilket nyanlända saknar. Därtill förekommer diskrimi­nering,
            medveten och omedveten. Hindren till arbetsmarknaden måste rivas.
          </p>
          <p xml:id="i-4CPwKLX1Zoo6RTgjitDKM6">
            Men nyanlända måste också ges större möjligheter att öka sin
            produktivitet i syfte att enklare och snabbare kunna ta sig in
            på arbetsmarknaden. En stor del av de nyanlända har kort utbildningsbakgrund.
            Av deltagarna i etableringsuppdraget har ungefär hälften enbart
            förgymnasial utbildning. Utbildning har en viktig roll att spela
            för att fler ska bli anställningsbara, men utbildningssatsningar
            räcker inte.
          </p>
          <p xml:id="i-2fD6PfT428yHGCD5Cs5ioT">
            Som nyanländ utan referenser eller kunskaper i svenska kan det
            vara svårt att hävda sig på den svenska arbetsmarknaden, där ingångslönerna
            är höga och arbetsrätten stel. Dagens arbetsrätt ökar risken,
            och därmed den förväntade kostnaden, av att anställa. Det missgynnar
            särskilt personer vars kompetens är svårbedömd, till exempel utlandsfödda
            som inte har gått i skolan i Sverige. Parterna behöver därför
            ta ett större ansvar för att sänka trösklarna. Inträdesjobben
            fyller här en viktig funktion.
          </p>
          <p xml:id="i-31qehSK648teSMPURJEWdJ">
            Företagande är ett sätt för många nyanlända att etablera sig.
            För att fler ska få chansen att försörja sig som företagare måste
            företagsklimatet förbättras. Minskat regelkrångel, rådgivning
            och möjlig­heter till startfinansiering är särskilt viktigt för
            dem som inte har svenska som modersmål eller som saknar kontaktnät
            i Sverige. Förslaget om ingångsföretag är ett viktigt sätt att
            sänka tröskeln till företagande.
          </p>
          <p xml:id="i-AttUEG3VimYvCvgL5iPQw3">
            Flyttat etableringsansvar från Arbetsförmedlingen till kommuner
            och civilsamhälle krävs för att få en bättre fungerande etablering.
            Därtill bör regelverket kring eget boende stramas upp för att
            undvika segregation. Återvändandeprocessen måste också förbättras,
            bland annat genom att personer med små möjligheter att få uppehållstillstånd
            anvisas till offentligt anordnade boenden där återvändandet kan
            förberedas. Mottagandet bör också göras mer samlat, genom regionala
            mottagandeplatser där samtliga asylsökande bor under de första
            veckorna. Jobbstimulanser i bidragssystemen måste också förstärkas
            för att skapa ytterligare drivkrafter för nyanlända att hitta
            ett jobb.
          </p>
          <p xml:id="i-kQhh4ai5eBe7Pkm5Bj3wE">
            För att fler nyanlända ska få ett jobb krävs att arbete uppmuntras
            från dag ett, att det finns arbets­marknadspolitiska verktyg tillgängliga,
            inklusive anställningsstöd, att ingångslönerna anpassas till de
            nyanländas produktivitet, att arbetsmarknaden är flexibel och
            att egenföretagande underlättas. Detta utgör kärnan i Centerpartiets
            politik för att sänka trösklarna till arbete för nyanlända.
          </p>
          <p xml:id="i-UH1UniJLHQpXKEtygZki1i">
            En viktig och underskattad roll i mottagandet av nyanlända spelas
            av civilsamhället. I civilsamhället finns nätverk som förmår koppla
            de ny­anlända till arbetsliv och jobbmöjligheter och erbjuder
            kunskaper om det svenska samhället. Ofta är en insats via civilsamhället
            många gånger mer effektiv än Arbetsförmedlingens program. Därför
            bör resurser till civilsamhället prioriteras i än högre grad och
            utfallet av insatserna löpande utvärderas.
          </p>
          <p xml:id="i-HKVrEfYk7U8XBspEjVSh2j">
            För att Sverige ska klara integrationen krävs även ett nytt förhållningssätt
            i politiken. Sverige ska kunna förvänta sig mer av de nyanlända
            och de nyanlända ska kunna förvänta sig mer av Sverige. Det svenska
            samhället måste ge nyanlända en möjlighet att påbörja sina nya
            liv i Sverige och via jobb och språk stå på egna ben. Integrationspolitiken
            behöver ställa högre krav, bli mer intensiv och effektivare. Därför
            har Centerpartiet föreslagit införandet av ett integrationsår
            för särskilt motiverade nyanlända. Året ska vara självfinansierat
            genom etableringslån och leda fram till ett kunskapscertifikat.
            De fyra viktigaste delarna skulle vara intensiv yrkessvenska,
            praktik inom bristyrken, samhällsorientering samt ett mentorskapsprogram.
          </p>
          <p xml:id="i-7WZmLeXEjjZeDGkpDGA5uH">
            En bra förskola är en förutsättning för att barn till föräldrar
            som inte talar svenska ska kunna lära sig språket. Många kommuner
            anordnar därför så kallade integrationsförskolor där sfi-undervisning
            för föräldrarna kombineras med förskola för barnen. Det ökar deltagandet
            i sfi och förbättrar möjligheterna för barnen att lära sig svenska.
            För att öka användandet av integrationsförskolor vill Centerpartiet
            se en statlig medfinansiering av dessa, samtidigt som besluten
            om den exakta utformningen lämnas till kommunerna.
          </p>
          <p xml:id="i-JRM89bu2zvZtvnv2S68niv">
            I dag kommer många människor inte in i samhället, utan hamnar
            i stället i ett permanent utanför­skap. Delvis beror detta på
            bristande kunskap om hur Sverige fungerar. Det finns ett stort
            värde i att nyanlända tidigt får ta del av det svenska samhället
            och får kunskap om hur det fungerar. Det kan handla om praktiska
            frågor, som vart man vänder sig om man är i behov av hjälp, hur
            arbets­mark­naden ser ut och vilka regler som gäller i olika sammanhang.
            Det är information som snabbt måste för­medlas för att förbättra
            integrationen. Därför vill Centerpartiet göra samhälls­orient­ering
            obliga­torisk att delta i redan under asyl­processen.
          </p>
          <p xml:id="i-5d5a4oknoyVXa6NqyKVDmy">
            Kvaliteten i svenska för invandrare (sfi) är otillräcklig. En
            mycket stor andel av dem som går sfi lär sig inte svenska och
            undervisningen är ofta illa anpassad och av ojämn kvalitet. Samtidigt
            har vissa privata och ideella utbild­ningsanordnare visat sig
            framgångsrika i att lära ut språk. I dag har dock studerande inom
            sfi inte möjlighet att välja en annan utbildningsanordnare än
            kommunen eller de anordnare kommunen upp­handlat. Genom att öppna
            upp för konkurrens mellan nya utbildningsanordnare kan kvaliteten
            inom sfi höjas.
          </p>
          <p xml:id="i-27NXWNF6YUvzdzpR8t6pgn">
            Centerpartiet vill därför införa en resultatbaserad sfi-peng.
            Alla som uppnår vissa grundläggande krav får möjlighet att erbjuda
            sfi-undervisning. Den som ska lära sig svenska får sedan möjlighet
            att välja hos vilken utbildningsanordnare de vill studera, och
            utbildningsanordnaren får betalt genom en typ av skolpeng som
            baseras på resultat. Ersättningen relateras tydligt till den språkutveckling
            som skett, baserat på vedertagna diagnostiska prov innan och efter
            sfi-undervisningen.
          </p>
          <p xml:id="i-6p2vTxDLNKWKxKDrsPHdif">
            Ett problem för många nyanlända barn är att de inte klarar av
            att nå målen i skolan. Många nyanlända barn har liten eller ibland
            ingen skolerfarenhet och tillsammans med dåliga kunskaper i svenska
            blir det svårt att hänga med i undervisningen. För att kompensera
            för detta krävs en längre period av intensifierad skolgång med
            fokus på de viktigaste kunskaperna. Bland de viktigaste av dessa
            är förmågan att tala svenska. Antalet timmar med undervisning
            i svenska bör utökas för dessa barn.
          </p>
          <p xml:id="i-QsG3KqVDo9vs1aKRDj5UFn">
            I dag går över 35 000 unga på gymnasieskolans språkintroduktion
            vilket är ett förberedande program för dem som inte talar svenska.
            På grundskolan finns ytterligare 80 000 nyanlända. Tyvärr brister
            utbildningen på de flesta platser, och kommunerna saknar resurser
            för att erbjuda de timmar som krävs. På språkintroduktionen är
            det bara 15 procent av eleverna som gått ut med examen fyra år
            senare. Centerpartiet föreslår att de som går på gymnasieskolans
            språkintroduktion eller på grundskolan, men riskerar att inte
            nå godkäntmålen, får ytterligare undervisningstimmar i svenska.
            Dessutom bör Skolverket få i uppdrag att utveckla och samordna
            pedagogik för intensivinlärning av andraspråk med stöd av Nationellt
            centrum för svenska som andraspråk.
          </p>
          <p xml:id="i-RpehyKFC5M6YQUS5MsgPrk">
            För att ytterligare intensifiera den första tiden i skolan och
            effekt­iv­isera lärandet bör även fjärr­undervisning, men framför
            allt distansundervisning, användas så att ny­an­lända elever får
            fler timmar i veckan med lärande än de timmar de får i skolan.
            Då många ny­anlända har mycket kunskap att ta igen bör även deras
            möjlighet till sommar- och lovskola utökas.
          </p>
          <p xml:id="i-4VhMFZeM9NaNSV4dy1gFQY">
            Försöksverksamhet för tvåspråkiga klasser borde även införas
            för att stärka tvåspråkiga elever i deras språkutveckling och
            lärandeprocess. Nyanlända elever ska kunna ha ämnesundervisning
            på både sitt modersmål och på svenska.
          </p>
          <p xml:id="i-QxH7ymcZXLVLZt88aXfpm7">
            Utman­ingen i att ta igen utbildning är desto större ju äldre
            barnet är. För att öka möjligheterna för elever som kommit till
            Sverige i högstadieåldern att klara godkänt och ta sig vidare
            till gymnasiet bör det bli tillåtet att låta dessa elever fokusera
            på något färre ämnen. Det ska i sig inte betyda mindre undervisningstid,
            utan att de centrala ämnena ges mer plats.
          </p>
          <p xml:id="i-GKBUh5XNQriL7daiNMFMZS">
            För att skolan ska ha möjlighet att hantera den stora ökning
            av elever som de senaste årens flykting­mottagande inneburit måste
            utbudet av lärare öka. För att på sikt lösa lärarbristen måste
            större reformer av läraryrkets attraktivitet genomföras. På kort
            sikt behövs dock andra lösningar. Centerpartiet föreslår därför
            att kravet på lärarlegitimation slopas under en femårsperiod.
            Förutom att erfarna pensionerade lärare ska lockas tillbaka till
            skolan bör obehöriga lärare som i dag arbetar inom skolan tillfälligt
            få dispens från kravet på lärarlegitimation för att sätta betyg.
            Lärarstudenter bör därtill kunna användas som en peda­gog­isk
            resurs i skolan. Med dessa åtgärder frigörs tid för de redan legitimerade
            lärarna. Därutöver bör det vara möjligt för vissa utrikesfödda
            med uppehållstillstånd och som varit lärare i sina hem­länder
            att undervisa i hemspråk eller vara ett stöd i ämnesundervisning
            av elever med samma moders­mål.
          </p>
          <p xml:id="i-R13539cUMMWPHHD1LS6GHq">
            Många nyanlända barn och unga lider av psykisk ohälsa. En stor
            del av de unga har kommit till Sverige från krigshärjade områden
            och har upplevt traumatiska händelser. Därtill har lång väntan
            under asylprövningen lett till ökad psykisk press. Fler i den
            berörda gruppen bör få tillgång till vård och behandling.
          </p>
          <p xml:id="i-TDeV65FoSup4xVzCw69xiS">
            Många som kommer till Sverige har såväl utbildning som lång arbetslivserfarenhet.
            Inte sällan i yrken som vi har ett stort behov av i Sverige. Validerings­pro­cessen
            borde därför börja omedelbart vid ankomsten genom en inventering
            av kompetens. De myndig­heter, främst högskolorna, som i nästa
            steg snabbt får uppdraget att validera och komplettera dessa kompetenser
            måste också få resurser som möjliggör att de prioriterar dessa
            frågor inom sin verksamhet för att skapa en snabbare process.
            Idag är incitamenten och de avdelade resurserna för små hos de
            lärosäten som sitter på sakkunskapen.
          </p>
          <p xml:id="i-5zV5nZVZ2RcoshryEpt7xF">
            Möjligheten att använda EU:s gemensamma regelverk som standard
            för validering av utländska sjuk­vårdsutbildningar bör undersökas.
            Liknande metoder behöver också utarbetas för att bättre validera
            andra efter­gymnasiala utbildningar än de på universi­tets­nivå.
          </p>
          <p xml:id="i-Ge7K4Grk2pD4jzVZxMAFTU">
            Många personer som kommit till Sverige de senaste åren har någon
            form av vård­utbildning. Sam­tidigt förväntas behovet av personal
            att öka inom svensk hälso- och sjuk­vård. Långa validerings­processer
            för personer från tredje land hindrar dock landsting, kommuner
            och företag från att möta arbets­kraftsbristen. Möj­lig­heterna
            till kostnads­bespar­ingar är betydande med snabbare valid­ering
            och komplettering.
          </p>
          <p xml:id="i-huQ4PgVc2jPoUjkdqWwf3">
            I dag är grundregeln att en person som saknar uppehållstillstånd
            inte får arbeta, men en asylsökande kan beviljas undantag, så
            kallat AT-UND. Centerpartiet vill vända på denna ordning och låta
            alla asylsökande arbeta. Det bör också bli lättare för företag
            att erbjuda och för asylsökande att få tillgång till praktikplatser.
          </p>
          <p xml:id="i-En8AokxYDEC3irdCwc5X2z">
            Om etableringen ska fungera måste det alltid löna sig att arbeta.
            Alliansregeringen införde därför ett system där den som jobbar
            inte förlorar all sin ersättning, utan det fanns en jobbstimulans
            som trappade ned etableringsersättningen långsammare. I grunden
            handlar det om att skapa drivkrafter för fler att arbeta mer.
            Det tog den förra regeringen bort. Centerpartiet vill att det
            alltid ska löna sig att arbeta och vill därför återinföra jobbstimulansen
            inom ramen för det system med etableringslån som beskrivs nedan.
            Det innebär att rätten till ersättning kvarstår under sex månader,
            även om en person med etableringslån får ett jobb.
          </p>
          <p xml:id="i-EVz2Ptm4Lcm6yKowZdzhVT">
            Mentorskapsprogram är en integrationsmetod som har uppvisat goda
            resultat både lokalt och inter­nationellt. En svensk person blir
            mentor åt en nyanländ för att dessa ska kunna få ett utbyte, bland
            annat om jobbmöjligheter. I Kanada har man påvisat mycket goda
            resultat genom att låta profess­ion­ella inom olika sektorer erbjuda
            mentorskap för nyanlända som har kvalifikationer för att jobba
            inom samma områden. Genom detta förbättras den nyanländas anställningsbarhet
            markant.
          </p>
          <p xml:id="i-HKb5gpxJUf9prEAUp9jAAM">
            Sverige har i mycket mindre skala haft just denna typ av mentorskap
            arrangerade av Saco. Vidare har IF Metall och Teknikföretagen
            arrangerat mentorskap, i slutet av vilka IF Metall tillåtit den
            nyanlända att gå in i sysselsättning med lägre lön. Dessa program
            har dock i regel varit blygsamma till sin omfattning. Vi ser nu
            dock en viss tillväxt av mentorskapsprogram för är mer fokuserade
            på språkligt och kulturellt utbyte. Röda Korset och Kompis Sverige
            är några av dem som arrangerar mentor­skaps­program för nyanlända
            och svenska mentorer med så likartad bakgrund som möjligt. På
            samma sätt har ideella organisationer ordnat möjligheter att praktisera
            inom verksamheten, med positiva sysselsättningseffekter. Även
            idrottsrörelsen i Sverige har haft stor framgång i att skapa nätverk
            för nyanlända, i synnerhet för unga.
          </p>
          <p xml:id="i-PE4frwVJqwc1V55s5GAdX7">
            Effektivare mottagande
          </p>
          <p xml:id="i-3YwPw5UNdjaP4juQThLHmS">
            Kostnaderna i dagens mottagningssystem är för höga. Med ett stort
            antal männ­iskor som sökt asyl i Sverige har detta inneburit en
            ohållbar kostnadsökning.
          </p>
          <p xml:id="i-AYA8a7eafKpL5KQjiTYHq8">
            Ska Sveriges öppenhet värnas finns det inget alternativ till
            att genomföra betydande besparingar inom migrations- och integrationspolitiken.
            Men kravet på att förbättra kostnadskontrollen bygger på mer än
            viljan att värna öppenheten. Oavsett hur migrationspolitiken utformas
            framöver finns det redan i dag hundratusentals nyanlända som,
            om de inte snabbt kommer i arbete, kommer att innebära en kostnad
            för det offentliga under åren framöver. Ansvar för statsfinanserna
            förutsätter att denna kostnad begränsas.
          </p>
          <p xml:id="i-RQaUXZg1WdjEdvvjs9tdgj">
            Centerpartiet föreslår därför reformer som minskar kostnaden
            för migration och integration. Till­sammans med en förbättrad
            jobbintegration leder detta till bättre förutsättningar för en
            långsiktigt ansvars­full och hållbar finanspolitik.
          </p>
          <p xml:id="i-E3uvF7dufoDpoPyNYKJ2qW">
            Kommunerna är nyckelaktörer i den svenska integrationspolitiken.
            De flesta kommuner vill vara med och ta sitt ansvar för flyktingmottagandet.
            Men de saknar verktyg för ett värdigt och välfungerande mottagande.
            Centerpartiet vill därför se reformer som ger kommunerna rätt
            verktyg för att klara integrationen.
          </p>
          <p xml:id="i-BwKyZoTppRbNVm39KR8r7k">
            Ansvaret för etablering bör därför flyttas till kommunerna. Ansvaret
            för mottagandet bör också flyttas till kommunerna, främst under
            perioder då handläggningstiden för asylärenden är mycket lång.
          </p>
          <p xml:id="i-7nCWgvDw3HMfAP5tXV1Jzy">
            Ett sätt att minska kostnaderna för mottagandet, utan att samtidigt
            lämna människor utan försörj­ning, är att göra om vissa ersättningar
            till lån. På samma sätt som studenter försörjer sig med hjälp
            av studielån bör nyanlända kunna försörja sig med hjälp av lån
            under sin första tid i Sverige. Center­partiet föreslår därför
            att etableringsersättningen, som i normalfallet ges under de två
            år en etabler­ings­plan gäller, görs om till ett etableringslån.
            Etableringslånet ska bestå av både en bidrags­del och en lånedel,
            med samma proportioner som dagens studiemedel. System där förmånliga
            lån ges till ny­anlända för att hjälpa dem under sin första tid
            i sitt nya hemland finns i bland annat Kanada och Storbritannien.
          </p>
          <p xml:id="i-QizqJioyp2a6F2YDQ8cPzh">
            Viss återbetalning av etableringslånen bör ske även från annan
            inkomst än lön. Kombinerat med för­stärkta jobbstimulanser i de
            aktuella ersättningssystemen innebär detta att marginaleffekterna
            av att komma i arbete sänks.
          </p>
          <p xml:id="i-LYRafGAXc6FoAks1c4Bmu6">
            För asylsökande och nyanlända som vill skaffa ett eget boende
            ska kommuner ha möjlighet att granska att lägenheten uppfyller
            minimikrav på bland annat boyta per person och andra grund­lägg­ande
            krav på samma nivå som det boende Migrationsverket erbjuder. Om
            boendet inte når upp till den nivån ska ersättningen till de nyanlända
            kunna sänkas eller dras in.
          </p>
          <p xml:id="i-Kq2UGMMCAcvusVeRCR1sRc">
            Det svenska välfärdssystemet utmärker sig både genom sin generositet
            och genom den utsträckning i vilken välfärdsförmåner erbjuds utan
            behovsprövning. Även inom det generella välfärdssystemet finns
            dock en tydlig uppdelning mellan bosättningsbaserade välfärdsförmåner,
            som alla i landet har rätt till, och arbetsbaserade välfärdsförmåner,
            som endast de som arbetat har tillträde till.
          </p>
          <p xml:id="i-82r9DtJRBeuwnP7LvgVXEf">
            I syfte att minska kostnaderna för mottagandet bör fler välfärdsförmåner
            göras arbetsbaserade för nyanlända. Att som i dag erbjuda samma
            generösa nivå till alla, oavsett hur mycket man bidragit till
            sam­hället, är inte förenligt med en ansvarsfull hantering av
            de offentliga finanserna. Tillgången till sjukvård och utbildning
            ska inte påverkas av denna princip.
          </p>
          <p xml:id="i-PXqj8uV6FN3ABEwH2JZ36i">
            Nedan beskrivs ett antal reformer som i högre grad gör att människor
            kvalificerar sig in i välfärden.
          </p>
          <p xml:id="i-CcH3xrQzPJ4Jg2KpSd8tCt">
            Nyanlända, och svenska medborgare som återinvandrar, med barn
            i åldrar som berättigar till föräldra­ledighet har fram tills
            nyligen givits retroaktiv rätt till föräldraförsäkringens alla
            480 dagar per barn. Det innebär att särskilt nyanlända kvinnor
            med små barn kan inleda sin integrationsprocess med att vara föräldralediga
            under mycket lång tid. Detta riskerar att fördröja och försämra
            deras integration på den svenska arbetsmarknaden. Centerpartiet
            vill därför begränsa nyanlända flyktingars föräldraledighet efter
            barnets tvåårsdag.
          </p>
          <p xml:id="i-Y37RRHF4du2zSAZgUYo9jF">
            Inom ramen för den migrationsöverenskommelse som träffades mellan
            Centerpartiet, de övriga allianspartierna samt den dåvarande regeringen
            under hösten 2015 beslutades att rätten till retroaktiv föräldrapenning
            skulle begränsas kraftigt för nyanlända familjer. Den dåvarande
            regeringen tog steg för att till slut genomföra dessa delar av
            överenskommelsen, men dessa åtgärder har inte varit tillräckligt
            kraftfulla.
          </p>
          <p xml:id="i-3yT4hK6kAnkHVVHPTf16hR">
            För att öka drivkrafterna till ett jämställt uttag av föräldraförsäkringen
            generellt, inklusive för nyanlända, anser Centerpartiet också
            att jämställdhetsbonusen bör återinföras.
          </p>
          <p xml:id="i-Nur7UG4rSTe93NfzMH9rCW">
            Det är rimligt att barn och ungdomar som väntas få sin försörjning
            tryggad av det allmänna inte också ges rätt till efterlevandestöd.
            Centerpartiet föreslår att rätten till efterlevandestöd avskaffas
            för denna grupp. Det skulle göra reglerna för underhållsstöd och
            efterlevandestöd mer enhetliga.
          </p>
          <p xml:id="i-8PB6fW14Z5Q9Lw1n44oSqj">
            För att vara berättigad till garantipension måste en person ha
            fyllt 65 och ha en låg eller obefintlig inkomstgrundande pension.
            För att få full garantipension krävs att personen i fråga har
            bott minst 40 år i Sverige från det år hen fyllt 16 till dess
            hen fyllt 64. Uppfylls inte detta krav minskas garantipensionen
            proportionellt mot hur många år personen bott i Sverige i förhållande
            till 40 år. Undantag från denna regel görs dock för personer som
            beviljats uppehållstillstånd som flykting, annan skyddsbehövande
            eller motsvarande äldre bestämmelser.
            <ref target="i-nnmxgRTm6cLAgUBR6AYgT">
              [4]
            </ref>
            Centerpartiet vill att undantaget från kravet om 40 års boendetid
            i Sverige tas bort.
          </p>
          <p xml:id="i-7TxGtGC64z4Nqn4qNcWF8P">
            För att vara berättigad till full sjukersättning (tidigare benämnd
            förtidspension) på garantinivå måste en person uppnå en tillräckligt
            hög försäkringstid. Varje år som man efter 16 års ålder bor utomlands
            minskar försäkringstiden. Undantag från denna regel görs dock
            för personer som beviljats uppe­hålls­tillstånd som flykting,
            annan skyddsbehövande eller motsvarande äldre bestämmelser.
            <ref target="i-Ct4RDGoKoPCCj8CvfNz3N1">
              [5]
            </ref>
            Dessa får räkna tid i sitt hemland som om det var boendetid i
            Sverige. Centerpartiet vill att detta undantag avskaffas.
          </p>
          <p xml:id="i-JPXaJmhqyrh1NpP7NQqijR">
            Avskaffandet av undantagen inom garantipensionen och sjukersättningen
            väntas medföra en offentligfinansiell besparing om 600 miljoner
            kronor år 2019, 500 miljoner kronor år 2020 samt 600 miljoner
            kronor år 2021.
          </p>
          <p xml:id="i-AKaPrigD7sktPDXwHPHdWn">
            Etableringsreformen, som flyttade ansvaret för nyanländas etablering
            i Sverige från kommunerna till Arbetsförmedlingen, har inte lett
            till de förbättringar som var syftet. Trots högre kostnader har
            andelen i arbete inte ökat. Etableringen på arbetsmarknaden är
            fortfarande på en låg nivå. Arbetsförmed­lingens misslyckande
            gör det nödvändigt att återigen ge kommunerna ansvaret för de
            nyanländas etablering. Därför vill Centerpartiet att etableringsreformen
            dras tillbaka och att kommunerna får ansvaret för etableringen.
            Detta föreslås ske över tid och i ett antal steg.
          </p>
          <p xml:id="i-GAD7gmjpThJLaXFgoN4tJo">
            Alla kommuner tvingas i dag ta emot nyanlända. Det är viktigt
            att alla parter tar sitt ansvar, men för att inte bli för stelbent
            behövs en möjlighet att betala andra kommuner för att ta emot
            asyl­sökande man inte har kapacitet för. Det innebär både att
            de som inte tar emot sin kvot får en sanktion som tvingar dem
            att betala för detta, men också att de som tar emot fler än sin
            kvot får en större ersättning.
          </p>
          <head type="h2" xml:id="i-TET2z7HmX3i36AtouUXrni">
            5.3 Utveckla hela landet
          </head>
          <p xml:id="i-JsG9m3B9j9nr3EoZA4j3qb">
            Infrastruktur för hela Sverige
          </p>
          <p xml:id="i-ET8JRABUJtDUMfVV5t5sPP">
            En välfungerande infrastruktur är en förutsättning för att det
            ska gå att bo, leva och arbeta i hela landet. Att näringslivets
            godstransporter fungerar är likaledes viktigt för att möjliggöra
            företagsamhet och tillgång till jobb. Järnvägen, flyget, sjöfarten,
            riksvägarna och de enskilda vägarna har alla viktiga funktioner
            att fylla.
          </p>
          <p xml:id="i-5onHg9kAWTapGCPWM8Miwo">
            Centerpartiet prioriterar att öka underhållet av järnvägen, ökade
            och tidigarelagda investeringar i transportinfrastruktur med hjälp
            av alternativa finansieringslösningar och ytterligare investeringar
            i it- och bredbandsutbyggnad. Eftersom Centerpartiet värnar hela
            landets utveckling är det också av största vikt att de resurser
            som satsas på infrastruktur fördelas över hela landet.
          </p>
          <p xml:id="i-AX7r78MVBj3DKjLGHMrVdi">
            Vägar och järnvägar
          </p>
          <p xml:id="i-PiqxA96KPMSu3GwHYmMHzk">
            På många ställen i Sverige är järnvägsinfrastrukturen i dåligt
            skick och otillräcklig. Vart tredje persontåg i Sverige är fortfarande
            försenat. Signalfel och inställda avgångar hör till vardagen.
            Det finns bansträckor där säkerheten och punktligheten äventyras
            av personer på spåren.
          </p>
          <p xml:id="i-WgN3rqPiDXpih9cYFbCEho">
            Centerpartiet dubblerade i alliansregeringen satsningarna på
            järnvägens drift och underhåll jämfört med tidigare socialdemokratiska
            regeringar. Underhållet är dock fortfarande eftersatt på många
            sträckor. Det finns ett underhållsbehov som inte fullt ut tillgodoses
            i de sedan tidigare budgeterade satsningarna.
          </p>
          <p xml:id="i-FwsmMMAw86bsbSBJzL1z2Q">
            Centerpartiet har därför tidigare föreslagit ett järnvägslyft
            för punktlighet och driftssäkerhet. Som en del av detta föreslogs
            en förstärkning av det existerande signalsystemet ATC och av ledningar,
            med fokus på ökad driftssäkerhet, samt en säkring med hjälp av
            stängsel av banvallar som är utsatta för personer på spåren.
          </p>
          <p xml:id="i-HuabAkpBs1tHUMQ7FLW4hi">
            Det regionala och lokala järnvägsnätet har sedan många år prioriterats
            ned. Detta trots att flera av banorna är mycket viktiga ur ett
            regionalt utvecklingsperspektiv, för arbetspendling, kollektivtrafik
            och inte minst näringslivets godstransporter. Fungerande järnväg
            bidrar bland annat till att människor kan bo och pendla i större
            regioner och är en viktig tillgång för en allt rörligare befolkning.
            Många godstrafiksträckor är viktiga för industrin och det lokala
            näringslivet men är idag kraftigt eftersatta.
          </p>
          <p xml:id="i-C3n5vsgJbGqk8HSo3f9Mdw">
            Centerpartiet vill därför stärka underhållet av järnvägen med
            resurser som är öronmärkta till att rusta upp lokala och regionala
            lågtrafikerade banor på den svenska landsbygden. Detta är bansträckor
            med viktig pendlingsfunktion och godstransportfunktion och som
            har stor betydelse för jobb och tillväxt. Dessa hamnar i regel
            långt ned på Trafikverkets prioriteringar, där stambanorna alltid
            ligger först. De regionalt viktiga men mindre banorna utanför
            stomnätet blir därför i många fall aldrig upprustade.
          </p>
          <p xml:id="i-N5K9NMArAAT93HKC1ipaSx">
            Centerpartiet vill att järnvägsunderhållet förstärks i syfte
            att rusta upp regionala och lokala banor för att underlätta tågpendlande
            och godstransport.
          </p>
          <p xml:id="i-8LsXAZhjDuWhqHLEgMKego">
            Norra Sveriges näringsliv har ett behov av en fungerande och
            effektiv infrastruktur för så väl gods som människor. Trots stora
            avstånd och glesbefolkade län har norra Sverige en viktig roll
            i svensk export. Denna måste vårdas och vässas. Där fyller ett
            färdigställande av Norrbotniabanan en viktig funktion. Skogen,
            malmen och stålet är viktiga exportvaror som utgör en avsevärd
            del av Sveriges ekonomi. Den norra delen av landet, med sina rika
            naturresurser, bidrar stort till denna utveckling. En viktig förutsättning
            för export är fungerande transporter. Det är därför glädjande
            att Trafikverket i sitt förslag till nationell infrastrukturplan
            föreslår en utbyggnad av Norrbotniabanan mellan Umeå och Skellefteå,
            och att regeringen valt att fatta beslut i enlighet med Trafikverkets
            rekommendation. Detta är dock bara en del av Norrbotniabanans
            sträckning.
          </p>
          <p xml:id="i-DM9Uio8Y8WxsSp9huHwhgr">
            Norrbottniabanan är ett stort projekt och skulle i likhet med
            många andra motsvarande projekt lämpa sig att genomföra i offentlig-privat
            samverkan (OPS). Används även EU:s medfinansiering blir byggandet
            fullt realistiskt att genomföra.
          </p>
          <p xml:id="i-8mqLrxp51Ck7QwYKdPHGsU">
            En väl utbyggd infrastruktur knyter ihop Sverige och skapar förutsättningar
            för fler jobb och företag i hela landet. Det leder också till
            att möjligheten att ta ett jobb längre från bostaden breddas,
            vilket möjliggör för fler hållbara transporter, minskad klimatpåverkan
            och att nya jobb och bostäder kan växa fram. Snabbare tåg skapar
            dessutom möjlighet till enklare och effektivare pendling. Det
            handlar om modern och grön infrastruktur som knyter samman Sverige
            och som Centerpartiet därför har en positiv inställning till.
          </p>
          <p xml:id="i-EsPUPrrZ7fHW12LCMR1k9Z">
            I dag räcker den svenska järnvägens kapacitet inte till, varken
            i norra eller södra Sverige. En kraftig tillväxt i tågtrafiken
            har lett till högt kapacitetsutnyttjande och eftersatt underhåll
            samtidigt som järnvägen under lång tid varit i behov av ytterligare
            förstärkningar vad gäller drift och underhåll. Prognoserna visar
            på en fortsatt stark tillväxt av personresor och godstransporter
            i vårt land. Enbart för att vidmakthålla järnvägens andel av transportarbetet
            måste kapaciteten kraftigt förstärkas. Denna situation gör systemet
            mycket känsligt för störningar, både planerade, tekniska och väderbaserade.
            Slutresultatet blir låg pålitlighet och lågt förtroende för tåg,
            såväl för persontrafik som för den stora mängd gods som varje
            dag måste transporteras på järnväg.
          </p>
          <p xml:id="i-5p62tBAnxximjWTbRu52Tx">
            Centerpartiet är därför positivt till en förstärkning av det
            svenska järnvägssystemet och dess stambanestruktur, med högre
            kapacitet för att möta behovet av mer person- och godstransporter,
            till exempel i form av höghastighetsjärnvägar. Vi har en stor
            tilltro till de möjligheter tekniken medför. Med höghastighetståg
            skapas också arbetsmarknadsförstoring i helt ny skala som möjliggör
            tillväxt och kommer att stärka svensk konkurrenskraft.
          </p>
          <p xml:id="i-8vVVQaazPTRsREVmeHK3wz">
            Det resultat Sverigeförhandlingen tagit fram avseende höghastighetsbanor
            bär på stor potential, både avseende transportarbete och bostadsproduktion,
            varför Centerpartiet är mån om en hållbar finansiering och att
            man förmår att vidmakthålla en mycket hög grad av kostnadskontroll
            i projektet. Projektet ska ses som en helhet med anslutningar,
            bostäder, investeringar och kollektivtrafik i hela Sverige. En
            satsning på höghastighetståg måste även inkludera att höghastighetsbanorna
            och deras stationer länkas ihop med och förstärker kapaciteten
            på befintlig transportinfrastruktur så att tillgängligheten kommer
            hela det svenska transportsystemet till del. Satsningen får inte
            ske på bekostnad av underhåll och utbyggnad av befintliga vägar
            och järnvägar, inklusive Norrbotniabanan.
          </p>
          <p xml:id="i-TMSp9n3SxgNvTHWKhJDS6e">
            Det finns stora miljö- och samhällsnyttor att tillvarata genom
            att möjliggöra transport med tyngre, längre och mer transporteffektiva
            fordon på det svenska vägnätet. Samtidigt som ledig kapacitet
            utnyttjas mer effektivt och utsläppen av bland annat koldioxid
            minskar, förbättras konkurrenskraften för transportberoende näringar.
            Genom att möjliggöra för tyngre och längre fordon att rulla på
            Sveriges vägar skulle företag kunna spara miljontals kronor samtidigt
            som det skulle skapa stora miljövinster. En 74-tons lastbil släpper
            ut betydligt mindre per transporterat ton än dagens konventionella
            lastbilar. Det är bra att riksdagen har sagt ja till att högsta
            möjliga bruttovikt ska höjas från 64 till 74 ton. Nu kvarstår
            att säkerställa att implementeringen går skyndsamt och att vägnätet
            rustas för en ny bärighetsklass, BK4. Det är därför även viktigt
            att de enskilda vägarna som utgör en stor del av det svenska vägnätet
            ges förutsättningar att klara av 74-tonslastbilar.
          </p>
          <p xml:id="i-JapDWv6FeJPjngbGJxuodp">
            I vårt grannland Finland, som också är ett konkurrentland för
            den svenska skogsnäringen, har en ökning av högsta tillåtna bruttovikt
            nyligen genomförts, från 60 ton till 76 ton. En liknande reform
            måste omedelbart sjösättas i Sverige och då omfatta hela det svenska
            väg- och järnvägsnätet. Det är också ett prioriterat arbete att
            gå vidare med hur längre fordon än i dag ska kunna introduceras
            i trafiken.
          </p>
          <p xml:id="i-VHVg7sbs9gzYm66gbHDu1g">
            Av det svenska vägnätet består 43 000 mil av enskilda vägar,
            medan endast ca 10 000 mil är statliga och 4 100 mil kommunala.
            Ansvariga för de enskilda vägarna är väghållarna, exempelvis enskilda
            markägare, vägföreningar eller samfällighetsföreningar. Av dessa
            får 7 700 mil statsbidrag som ska bidra till att vägarna tillgodoser
            behoven och håller hög transportkvalitet.
          </p>
          <p xml:id="i-GMvZ9TtNFJ2rf4SYDAKxF3">
            En väl fungerande infrastruktur är en grundläggande förutsättning
            för en levande landsbygd. De enskilda vägarna är en viktig del
            i detta. Det är de enskilda vägarna som möjliggör att en miljon
            människor dagligen kan påbörja och avsluta sin resa till jobb
            och hem. De enskilda vägarna är också mycket betydelsefulla ur
            ett godstransportperspektiv. Det är viktigt att de enskilda vägarna
            ges förutsättningar att klara av att rusta sig inför införandet
            av 74-tonslastbilar på de svenska vägnäten, till förmån bland
            annat för en väl fungerande konkurrenssituation för svensk skogsindustri
            och för övriga råvarutransporter. Centerpartiet medverkade i alliansregeringen
            till ett kraftigt ökat stöd till de enskilda vägarna och anser
            att de enskilda vägarna ska fortsätta att främjas. Därför vill
            vi att underhållet av enskilda vägar och även lågtrafikerade statliga
            vägar förstärks, i syfte att kunna genomföra nödvändiga bärighetssatsningar
            och reinvesteringar för ett robust vägnät i hela landet.
          </p>
          <p xml:id="i-LPDfRdEhmAmjfWw5t7cNzJ">
            Konkurrenssituationen i transportnäringen är stenhård. Åkerier
            som bedriver illegal verksamhet har ökat kraftigt i antal och
            är av både utländskt och svenskt ursprung. Överträdelserna rör
            sig till exempel om brist på yrkestrafiktillstånd, överträdelser
            mot cabotageförordningen och utebliven betalning av lagstadgade
            avgifter och skatter. Andra delar är bland annat brott mot kör-
            och vilotider och smuggling. Centerpartiet anser det vara en prioriterad
            fråga att minska fusket på våra vägar. Vi har därför varit med
            och skärpt lagstiftningen på området. Det kan dock finnas anledning
            att gå vidare med ytterligare förslag för att minska fusket. Ett
            exempel kan vara att införa krav på gps-sändare för de utlandsregistrerade
            åkare som trafikerar det svenska vägnätet enligt cabotageregelverket.
          </p>
          <p xml:id="i-LN9oZ4jtmUuSy26t4aKD52">
            Inom framtidens teknik är några trender extra tydliga: autonomi,
            eldrift, klimat- och kostnadseffektivitet, delningsekonomi och
            nya affärsmodeller. Det är viktigt att politiken tar hänsyn till
            ny teknik och utvecklar en lagstiftning som anpassas därefter.
            Utvecklingen med autonoma fordon och en ökad digitalisering samt
            implementering av 5G, den femte generationens mobilnät, kan få
            en genomgripande effekt på hela transportsystemet. Dessa trender
            för med sig såväl möjligheter som utmaningar för hur vi planerar
            transportinfrastrukturen. Samtidigt finns en rad frågor rörande
            de juridiska och trafiksäkerhetsmässiga aspekterna och behovet
            av att utveckla ansvarsbegreppet.
          </p>
          <p xml:id="i-ESRvXaJbT5VmKut6z1DMB3">
            Både svenska och utländska investerare, bland annat pensionsfonder,
            har visat intresse för långsiktiga investeringar i Sverige. I
            många med Sverige jämförbara länder finansieras sedan länge viktiga
            samhälleliga infrastrukturprojekt i offentlig-privat samverkan
            (OPS). På så vis möjliggörs att en utförare av ett projekt tar
            ett helhetsansvar för kostnader, genomförande och uppföljning.
            Det kan röra sig om en järnväg, en bro, en motorvägssträcka eller
            en del av en trafiklösning, som till exempel mer robust elförsörjning
            eller ett signalsystem för järnväg.
          </p>
          <p xml:id="i-Ka3ggzZR4TQvBsrPfvae5C">
            I Sverige är det fortfarande sällsynt med projekt som finansierats
            via OPS. Det är beklagligt eftersom OPS ofta har stora fördelar.
            De offentliga anslagen till investeringar i infrastruktur är inte
            tillräckliga för att genomföra alla de projekt som är samhällsekonomiskt
            nyttiga. OPS möjliggör tidigareläggning av sådana projekt utan
            att på kort sikt ta budgetutrymme i anspråk. Projektets kostnad
            återbetalas istället över en längre tid, som motsvarar anläggningens
            livslängd. OPS medför även potentiella effektivitetsvinster. När
            den privata parten är ansvarig för både projektering, byggande,
            drift och underhåll skapas starkare incitament att hålla nere
            kostnaderna och bygga med kvalitet.
          </p>
          <p xml:id="i-6RjHsJNPZqrfbsVBnexSSw">
            Att det finns potentiella effektivitetsvinster att realisera
            med hjälp av OPS-modeller inom investeringar i statlig transportinfrastruktur
            är också en slutsats i den statliga utredning som nyligen undersökt
            frågan. Trafikverket bör ges i uppdrag att identifiera och driva
            10–15 av de objekt som finns angivna i nationell plan i form av
            OPS, i syfte att skaffa kunskap och erfarenhet samt öka effektiviteten.
            Höjda banavgifter, brukaravgifter och trängselskatter är andra
            användbara finansieringsalternativ.
          </p>
          <p xml:id="i-63VVrXpCgbx5zbL3biRtXr">
            Centerpartiet har en lång rad förslag för att öka omställningen
            inom åkeribranschen. Bland annat vill vi införa en lastbilspremie
            för de mest klimateffektiva lastbilarna samt en utökad avdragsrätt
            för åkerier som tankar förnybart. Vi motsätter oss dock skatter
            på avstånd som inte är miljöstyrande.
          </p>
          <p xml:id="i-8iCQkxUXYDALe75nafiR2P">
            Förra mandatperioden infördes också en flygskatt, vilket Centerpartiet
            är kritiska till på grund av dess ytterst begränsade klimateffekt.
            Vår inställning till denna avhandlas i kapitlet om miljö och klimat,
            senare i denna motion.
          </p>
          <p xml:id="i-4qaEAXZTGvG79D5YztoThA">
            Globalisering och digitalisering för människor närmare varandra
            och den digitala infrastrukturen är nödvändig för att det ska
            gå att arbeta och bo i hela landet. En fungerande informationsteknologi
            i form av tillgänglig bredbandsuppkoppling med hög kapacitet i
            hela landet innebär enorma möjligheter för nya mötesplatser, kunskap,
            frihet och utveckling. Centerpartiet stärkte i alliansregeringen
            investeringarna i bredbandsutbyggnad och öppnade för en mer tillgänglig
            data- och telekommunikation, inte minst på landsbygden. För Centerpartiet
            är it ”det femte transportslaget”, som vid sidan av vägar, järnvägar,
            sjöfart och flyg möjliggör att bo och verka i hela landet. På
            sikt kommer uppgraderingen från 4G till 5G än tydligare bekräfta
            den digitaliseringsvåg som sköljer över världen och behovet av
            en tillgänglig digital infrastruktur över hela landet blir än
            viktigare för att minska ojämlikheter mellan bygder och människor.
          </p>
          <p xml:id="i-BUBH7aEczgNPPKQuLYspEm">
            Ett av de viktigaste sätten att skapa förutsättningar för jobb,
            tillväxt och tillgång till välfärdstjänster är att bättre ta tillvara
            den digitala utvecklingen. Centerpartiet vill att alla hushåll
            och arbetsplatser där efterfrågan finns ska vara uppkopplade senast
            2025. För att digitaliseringen av hela Sverige ska ta ytterligare
            fart krävs utbyggnad av fiber och annan modern kommunikationsteknik
            i hela landet. För att genomföra detta behövs kreativa lösningar
            som exempelvis samförläggning av bredbandsinfrastruktur med annan
            infrastruktur och en mer snabbfotad användning av frekvenser för
            mobilt bredband.
          </p>
          <p xml:id="i-HFzFLe1z7XzreQFspx4m4V">
            Inom landsbygdsprogrammet avsattes 3,25 miljarder kronor för
            en ökad utbyggnad av bredband på landsbygden. Dessa pengar skulle
            satsas under åren fram till 2020. Så kallade byalagslösningar,
            en stor ideell kraft, har drivit på utvecklingen och möjliggjort
            en kostnadseffektiv utbyggnad av bredband på landsbygden. Intresset
            för dessa pengar har varit stort, vilket resulterat i att avsatta
            medel inte räckt till mer än cirka två tredjedelar av ansökningarna.
            För att den pågående digitaliseringen av hela Sverige ska kunna
            fortsätta har Centerpartiet föreslagit att ytterligare medel avsätts
            för en förbättrad bredbandsinfrastruktur i hela landet.
          </p>
          <p xml:id="i-WZiddkVx8VYJtcSGxV6MAx">
            Utöver ökade resurser krävs andra insatser för att påskynda och
            underlätta utbyggnaden av bredband. En sådan är att öka samkanalisationen
            av kablar i marken. När bredbandsinfrastruktur samförläggs med
            annan infrastruktur, till exempel vid bygge av vägar eller dragning
            av elkablar, blir byggande av samhällsinfrastruktur mer kostnadseffektiv.
            Myndigheter som Trafikverket och Svenska kraftnät bör ges instruktion
            i regleringsbrev om att alla som önskar ska få lägga bredband
            i deras väg- eller nätområde och att berörda myndigheter ska förverkliga
            detta. Myndigheterna får sedan räkna av sin extrakostnad för detta
            via pengar som kommer från det generella anslaget för en ökad
            bredbandsutbyggnad. Dessutom bör Energimarknadsinspektionen ges
            i uppdrag att undersöka om elnätsmonopolen kan åläggas att också
            dra bredbandsfiber eller motsvarande lösning när elnätsinfrastruktur
            förnyas.
          </p>
          <p xml:id="i-UZCpBakFCZaARX5G6HGtxH">
            Den senaste tiden har nedmonteringen av det gamla statliga telefonikopparnätet
            accelererat, något som påverkar tillgången till telefoni- och
            bredbandstjänster. Detta slår hårdast mot landsbygden, där alternativen
            till en fast förbindelse, till exempel ett fibernät eller mobilt
            nät med hög överföringshastighet, inte finns eller är alltför
            kostsamma. För att förhindra att människor lämnas utan möjlighet
            till en fungerande kommunikation anser Centerpartiet att den aktör
            som idag distribuerar telefoni- och bredbandstjänster inte ska
            tillåtas avbryta den, om det inte finns en fullgod ersättning
            till en rimlig kostnad på plats.
          </p>
          <p xml:id="i-JuGLTGeKKfMxYeBSMj17TS">
            Tillväxten skapas i hela Sverige
          </p>
          <p xml:id="i-94tZCtqBPNCSdZAXv6hKrj">
            Centerpartiet fick i den parlamentariska landsbygdskommittén
            brett stöd för många av våra politiska förslag, bland annat att
            decentralisera myndigheter i syfte att flytta makten närmare medborgarna
            samt ökade möjligheter till strandnära byggande. Landsbygdskommittén
            uppmanade den dåvarande regeringen att ta bort flera av de begränsningar
            som finns för byggande på landsbygden. Om landsbygden ska växa
            och utvecklas måste även byggandet öka, inte minst med attraktivt
            boende.
          </p>
          <p xml:id="i-GSSrYC4oZ8agQFEm2onuGZ">
            I stora delar av landet finns områden som inte är detaljplanelagda.
            Här finns förutsättningar att införa andra regler än de som gäller
            i tätorter, vilket skulle göra det enklare att bygga. Centerpartiet
            vill se nationella regelförenklingar som möjliggör för enklare
            regler för byggande utanför detaljplanelagt område så att fler
            bostäder kan byggas i hela landet.
          </p>
          <p xml:id="i-CfBCye1LpWKiFCHSyRhESC">
            Andra förslag som Centerpartiet fått igenom är förbättrad tillgång
            till bredband på landsbygden, åtgärder som ökar svensk livsmedelsproduktion
            såsom att offentliga upphandlingar av livsmedel ska ske med krav
            motsvarande svenska miljökrav och svenska regler för djurskydd.
            Alla dessa förslag främjar jobb och företagande på landsbygden.
          </p>
          <p xml:id="i-WUhqsCqbUAyQphdsy2GAwh">
            Förutom att genomföra viktiga delar av landsbygdskommitténs förslag
            behövs konkreta åtgärder för ett starkt och konkurrenskraftigt
            företagande och fler arbetstillfällen i hela landet. Det behöver
            bli enklare och billigare att anställa och skatter och avgifter
            som hämmar jobbskapande måste minimeras. Beklagligt nog presenterade
            den rödgröna regeringen en landsbygdsproposition utan konkreta
            förslag som skulle kunna göra skillnad för dem som bor och verkar
            på landsbygden. Därför har Centerpartiet lagt ett eget förslag,
            med åtgärder som bygger på landsbygdskommitténs förslag om bland
            annat sänkta kostnader, mindre krångel och mer självbestämmande.
          </p>
          <p xml:id="i-DcYRbwH4oBdTCymcj2wjt5">
            Beslut ska fattas nära dem som berörs. För att Sveriges landsbygder
            ska kunna utvecklas måste kommuner och regioner ges mer makt att
            skapa utveckling och attraktivitet utifrån sina egna förutsättningar.
            Det handlar bland annat om att staten måste släppa ifrån sig makt
            till folkvalda församlingar som känner sin region och sin kommun
            och dess behov. Detta kan bland annat göras genom att myndigheter
            decentraliserar hela eller delar av sina funktioner till regioner
            och kommuner, som exempelvis beslutanderätt över tillväxtfrågor,
            miljöarbete och infrastruktur. Centerpartiet vill inte se en kommunreform
            som ritar om kommungränser från ett kontor i Stockholm. I stället
            måste kommunsammanslagningar, om de ska ske, bygga på kommunernas
            egen vilja, där den kommunala självbestämmanderätten värnas. Samma
            principer bör gälla vid en eventuell regionreform. För att en
            sådan ska kunna genomföras krävs att de nya och större regionerna
            också får ökad makt genom en kraftfull decentralisering.
          </p>
          <p xml:id="i-DzVridpi6upFvLpwfgAmmv">
            Regelverket för byggande och planfrågor är idag i många delar
            anpassat för tätorter och städernas förutsättningar. Centerpartiet
            vill därför reformera både strandskydd och detaljplaner. Strandskyddet
            är viktigt för att skydda stora naturvärden och ett tillgängligt
            friluftsliv. Men i Arjeplog skulle varje invånare kunna ha tre
            sjöar och mer än fem kilometer strand var att bosätta sig intill.
            Då är det inte rimligt att samma regler ska gälla i Arjeplog som
            på Marstrand eller Sandhamn. Ett strandskydd behövs i många områden,
            men inte i hela Sverige. Därför vill vi avskaffa det där det inte
            behövs och lämna över ansvaret för att peka ut skyddsvärda områden
            i dessa delar av landet till kommunerna. Principen i områden utanför
            tätorterna som saknar detaljplan borde vara att det som inte uttryckligen
            är förbjudet ska vara tillåtet. Det bör även finnas större frihet
            att få bygglov för samlad bebyggelse med flera hus i grupp utanför
            planlagda samhällen.
          </p>
          <p xml:id="i-WHmVLkHC9EysZ1an8KUXAm">
            Landsbygden drivs i stor utsträckning av olika föreningar och
            ideella krafter. När det offentliga inte klarar av eller inte
            prioriterar att ta ansvar för viktig service är det de enskilda
            människornas engagemang som får landsbygden att fungera. Att uppmuntra
            detta engagemang är viktigt, då det är en central del i utvecklingen
            av landsbygden. Men det är även viktigt av rättviseskäl att se
            de extra insatser som krävs och de ökade kostnader som det medför
            för människor på landsbygden. Centerpartiet vill uppmuntra lokala
            engagemang genom en reform som ger mer pengar i plånboken för
            människor på landsbygden genom införandet av ett landsbygdsavdrag.
            Landsbygdsavdraget gör avgifter till samfällighetsföreningar avdragsgilla
            upp till ett tak. Det skulle underlätta för föreningar där privatpersoner
            går samman för att lösa samhällsservice som i andra delar av landet
            tillhandahålls av kommunen.
          </p>
          <p xml:id="i-YWMgrqFBeDFjhvJ53jvXCn">
            Många landsbygdskommuner har problem att rekrytera lärare, sjuksköterskor
            och andra viktiga nyckelkompetenser. Därför vill Centerpartiet
            att den som flyttar till en landsbygdskommun ska kunna få sina
            studieskulder avskrivna med 10 procent per år. Ett liknande system
            finns idag i Norge och har haft goda resultat där.
          </p>
          <p xml:id="i-NN19cC7V6HyNMCditVfxvK">
            Centerpartiets förslag riktar sig framför allt mot Norrlands
            inland och norra Dalarna och innebär att alla yrkesverksamma personer
            som tar examina och flyttar till någon av de utpekade kommunerna
            ska få hela eller delar av sin studieskuld avskriven under en
            längre period. Det skulle både underlätta för dem som vill flytta
            tillbaka till sina hemkommuner och för kommuner att rekrytera
            kvalificerad arbetskraft från resten av landet.
          </p>
          <p xml:id="i-FYG1XWwhkdF9yS6CGBiTgF">
            Tillgången till kommersiell service är en nödvändig förutsättning
            för livskraftiga samhällen. Centerpartiet är stolt över att i
            regeringsställning ha medverkat till att öka stödet och därmed
            bidragit till ökad service på landsbygden. Inom nuvarande landsbygdsprogram
            finns det för närvarande 700 miljoner kronor avsatta för satsningar
            på kommersiell service på landsbygden. Det handlar om att ge den
            lokala lanthandlaren eller bensinmacken i byn stöd för att kunna
            finnas kvar och ge bra service. Just den lokala servicen är ofta
            en förutsättning för att en mindre ort på landsbygden ska kunna
            fungera.
          </p>
          <p xml:id="i-3tVaKpvNTRcvTtzLnuVa5s">
            På många orter runt om i landet finns också mängder av affärslokaler
            som gapar tomma men som skulle kunna användas till livsmedelsbutiker
            eller annan kommersiell service. Därför vill Centerpartiet att
            den som startar verksamhet i en tom lokal ska slippa fastighetsskatten.
            Syftet är att underlätta för de företagare som vill öppna en lanthandel
            och ge människor som bor i landsbygden möjlighet till grundläggande
            service.
          </p>
          <p xml:id="i-3Wp6jnWcRQjsB4QDv18zai">
            För att erbjuda invånare och besökare en attraktiv livsmiljö
            måste det bli enklare för företagare och privatpersoner att omvandla
            idéer till verklighet. Det måste därför bli lättare att ordna
            kulturevenemang, försäljning av mat och dryck och att ordna verksamhet
            som bidrar till ett mer dynamiskt gatuliv. Även gårdsförsäljning
            av alkoholhaltiga drycker måste tillåtas.
          </p>
          <p xml:id="i-UVjEyU6rhD1qgkSUBHeBAU">
            En levande besöksnäring kräver att det är lätt att starta och
            driva företag. Många verksamheter startar på deltid eller kvällstid.
            Att tid och energi kan läggas på att utveckla affärsidén snarare
            än att fylla i blanketter är centralt. För många småföretag innebär
            den första anställda också en hög tröskel. När företaget väl anställt
            en person är det enklare att anställa också en andra och en tredje.
            För att göra det enklare för små företag att växa och anställa
            vill Centerpartiet att arbetsgivaravgiften för den första anställda
            slopas helt under de första åren.
          </p>
          <p xml:id="i-Xj4CZ6c7ocixVRiLr7ePAa">
            Centerpartiet vill också att företagslokaler på landsbygden ska
            undantas från kravet på bygglov vid uppförande av till exempel
            gårdsbutiker och lokaler för till exempel bed and breakfast. Redan
            idag är kravet på bygglov slopat vid uppförande av byggnader kopplade
            till landsbygdsföretagande, men då många gårdar diversifierar
            sin verksamhet till flera grenar bör detta undantag utökas även
            till andra näringsverksamheter knutna till landsbygden.
          </p>
          <p xml:id="i-GQo6GCxoX9ssXUEJsSof7C">
            Centerpartiet vill även avskaffa kravet på hotelltillstånd för
            pensionatverksamhet på landsbygden. Drift av pensionatverksamhet
            måste idag ha tillstånd från polismyndigheten. Polisen borde ägna
            sin tid åt brottsbekämpning, och den som vill öppna upp sitt hem
            för turister vara fri att göra så.
          </p>
          <p xml:id="i-QAqW8fVsRDxRTKFWLfwVkz">
            De gröna näringarna är viktiga för att hela Sverige ska kunna
            växa. De producerar klimatsmart energi, högklassiga livsmedel
            och råvaror, öppna landskap samt jobb och tillväxt i såväl den
            egna som kringliggande branscher. Därför är det viktigt att värna
            om de gröna näringarnas konkurrenskraft och förutsättningar. Bra
            företagspolitik med minskad administrativ regelbörda och lägre
            kostnader är den viktigaste politiska åtgärden för att främja
            företagande, inte minst i dessa näringar.
          </p>
          <p xml:id="i-LpeTh3ri6LqzxxH87Djbwk">
            Sverige drabbades år 2018 av den värsta torkan på flera decennier.
            Konsekvenserna för jordbruket var mycket kännbara. En kris hos
            de svenska bönderna är ett problem för hela det svenska samhället.
            Livsmedelsförsörjningen handlar om vår säkerhet. Vi måste alla
            ha mat för att överleva och fungera. Samtidigt är svensk livsmedelsproduktion
            helt avgörande för jobb och tillväxt på landsbygden.
          </p>
          <p xml:id="i-6u76vjDZDv646ynciq3kDB">
            Det krävs både kort- och långsiktiga åtgärder för att möta detta.
            På kort sikt behöver de drabbade lantbruksföretagens likviditet
            och konkurrenskraft stärkas. Centerpartiet presenterade därför
            under sensommaren år 2018, i spåren av torkan, ett ”bondepaket”.
          </p>
          <p xml:id="i-8HTESBrkoWk59ZADLJUyMm">
            Hösten 2018 riktade regeringen ett första krisstöd på 460 miljoner
            till svenskt lantbruk. Även under 2019 kommer dock riktat krisstöd
            att behövas för att svenskt lantbruk ska kunna klara sig ur den
            värsta likviditetskrisen och det är viktigt att detta blir ett
            stöd som riktas till fler branschgrenar än hösten 2018. I nuläget
            har vi inte hela bilden över torkans konsekvenser när det gäller
            hur minskade skördar och ökade omkostnader för halm, foder och
            andra insatser påverkar enskilda företag och branschen i stort.
            Det är därför viktigt att Sverige parallellt med de akuta åtgärder
            som är möjliga inom ramen för EU:s regelverk även lämnar in en
            ansökan till kommissionen om att kunna ge statsstöd i större omfattning.
            En viktig del är att underlätta för slakten och vi avsätter därför
            medel för att kunna sänka kontrollavgifter för slakterier.
          </p>
          <p xml:id="i-5EYscTDGRPmR7apgcazKqr">
            Regeringen har genomfört en marginell nedsättning av dieselskatten
            – men denna nedsättning är dock alltför liten. Vi har tidigare
            presenterat att vi vill höja återbetalningen av dieselskatten
            med 50 öre vilket stärker svenska lantbrukares konkurrenskraft
            långsiktigt.
          </p>
          <p xml:id="i-TJ8gREWVP1qMq6Xp2RTouJ">
            Samtidigt vill Centerpartiet se en övergång till ett fossilfritt
            jordbruk och skogsbruk. Redan idag görs stora framsteg inom den
            gröna omställningen genom bland annat förnybara drivmedel och
            projekt med omställningspremier för arbetsmaskiner. Tyvärr har
            den omställning som påbörjats stannat av på grund av avsaknad
            av långsiktiga och stabila spelregler för svenska biodrivmedel.
            För att minska fossilberoende behövs det incitament som stärker
            konkurrenskraften för förnybara drivmedel även då de används i
            arbetsmaskiner. Centerpartiet vill därför att det införs ett utökat
            stöd för lantbrukare som tankar förnybart. Centerpartiet vill
            även se ytterligare åtgärder som sänkta kostnader, regelförenklingar
            och satsningar på forskning och utveckling till förnybara drivmedel.
          </p>
          <p xml:id="i-FvmEGtQRoCjKx3F1ZFyxAB">
            Vidare föreslår vi att lantbruk som bedrivs som aktiebolag ska
            kunna ompröva sina deklarationer sex år tillbaka, vilket redan
            idag är möjligt för enskilda näringsidkare, för att på så sätt
            kunna ändra sina deklarationer och frigöra resurser genom att
            skjuta upp skatten. Vi vill även att dagens anståndsregler, som
            normalt gäller 1–2 månader vid ekonomiska problem som företaget
            ej kunnat påverka, ska ändras till ett år för företag inom berörda
            näringar.
          </p>
          <p xml:id="i-CD1MWkkBGTvy9hHV7g38pb">
            Många som verkar inom de gröna näringarna är småföretagare med
            små marginaler och begränsad likviditet. Det är därför avgörande
            att myndigheters agerande, exempelvis när det gäller stödutbetalningar,
            är tydligt och förutsägbart.
          </p>
          <p xml:id="i-5uoqYprptRxh182xxK7Z7g">
            Centerpartiet ser därför allvarligt på att Jordbruksverket har
            misslyckats med att i tid betala ut de ersättningar som bönderna
            har rätt till. En stor del av ansvaret faller på regeringen, som
            inte gett förutsättningar för den ansvariga myndigheten att sköta
            sina uppgifter på ett tillfredsställande sätt och det är av största
            vikt att myndigheten får de resurser som behövs för att klara
            sitt uppdrag och återställa lantbrukarnas förtroende.
          </p>
          <p xml:id="i-KshXLt6m2BS29CmznaXKBg">
            Totalt omfattar Centerpartiets förslag med anledning av sommarens
            torka 2 405 miljoner kronor år 2019. År 2020 uppgår paketet till
            2 265 miljoner kronor och 2021 är motsvarande summa 925 miljoner
            kronor.
          </p>
          <p xml:id="i-NacjqKAD5iuKrUfVqn7aLN">
            Det gångna året visar med tydlighet vikten av att stärka svensk
            livsmedelsproduktion långsiktigt. Mer svensk mat måste produceras
            och bönderna behöver ersättas för det mervärde som svensk matproduktion
            skapar genom dess stora miljöhänsyn och höga djurvälfärd. Alliansregeringens
            Matlandet Sverige bidrog till att skapa jobb inom de berörda näringarna.
            Vidare så avskaffades skatter och avgifter för bönder motsvarande
            nästan 2,2 miljarder kronor.
          </p>
          <p xml:id="i-D555RYiVqUK9B9hHdhAUcK">
            Det är mycket positivt att det finns en bred enighet i riksdagen
            om de långsiktiga livsmedelspolitiska målen till 2030 som bland
            annat säger att svensk livsmedelsproduktion ska öka och sårbarheten
            minska. Samtidigt är det viktigt att livsmedelsstrategin inte
            bara blir en pappersprodukt utan att det leder till åtgärder som
            märks på företagsnivå. I Centerpartiets livsmedelsstrategi finns
            det etappmål till 2020 och tillhörande konkreta åtgärder för att
            säkerställa att de långsiktiga livsmedelspolitiska målen uppnås.
            Vi har också presenterat över 90 konkreta åtgärdsförslag för att
            stärka hela livsmedelskedjan såsom minskade regler och kostnader
            för livsmedelsproducenter.
          </p>
          <p xml:id="i-Xp2WtykxiWmB3hKs2eJmHL">
            En viktig och avgörande utmaning är att stärka lantbrukets möjligheter
            att ta betalt för de svenska mervärdena, något som inte fungerar
            fullt ut i dag. Ambitionen måste vara att andra medlemsstater
            stärker sina regelverk, snarare än att Sverige ställer lägre krav.
            Vi måste dock vara öppna för att se över regelverk för att säkerställa
            att de bidrar till den goda djurvälfärd och det ambitiösa miljöarbete
            som präglar svenskt lantbruk och svensk livsmedelsproduktion,
            och inte bidrar till ökat krångel och onödiga kostnader. Därtill
            är det prioriterat att stärka efterfrågan på svenska livsmedel
            både i Sverige och utomlands. Satsningar på export och projekt
            som stärker svensk livsmedelsproduktion är därför fortfarande
            viktiga.
          </p>
          <p xml:id="i-YRvesRdzWx6kCnxAstwHCV">
            Att stärka innovations- och utvecklingstakten i livsmedelskedjan
            är också av stor vikt för att den svenska livsmedelsförsörjningen
            ska kunna säkras. Där ingår bland annat att stärka förädlingsvärdet
            genom hela kedjan, så att produktutveckling i alla led blir mer
            av en självklar del i företagandet. Centerpartiet har i sin livsmedelsstrategi
            lyft vikten av utökat investerarkapital som gör att fler kan investera
            eget kapital i växande företag. För att få bra utväxling på forskning
            inom livsmedelskedjan är det centralt att forskningen görs utifrån
            behov och i samarbete med branschen. Vi kan tyvärr konstatera
            att jordbruks- och livsmedelsforskningen i Sverige har drabbats
            negativt av att ett antal företag flyttat sina avdelningar för
            forskning och utveckling utomlands. Därför är det av stor vikt
            att stat och näringsliv samverkar för att stärka forskning inom
            livsmedelskedjans olika delar.
          </p>
          <p xml:id="i-QTuZ37vUARJSaKQmt6qvdE">
            Det är också viktigt med åtgärder för att minska livsmedelskedjans
            sårbarhet, inte minst med sommaren 2018 i åtanke. Där vill Centerpartiet
            se en rad åtgärder. Riksdagen har under våren berett regeringens
            förslag till nationell strategi för klimatanpassning. Det är viktigt
            att vi nu har en sådan strategi på plats men det kommer vara avgörande
            hur denna implementeras och utvecklas framöver. Denna torka gör
            det uppenbart att lantbruket och livsmedelskedjan måste få en
            stor plats i detta strategiska arbete så att samhället också långsiktigt
            planerar för att kunna hantera mer extrema väder framöver. För
            att säkra fodertillgången framöver vill Centerpartiet att en lämplig
            myndighet, exempelvis MSB, utreder möjligheterna att bygga upp
            ett spannmålslager och utsädeslager. För att säkra framtida kriser
            vill Centerpartiet undersöka möjligheterna till ett statligt bottenbelopp
            tillsammans med försäkringsbranschen. För att främja arbetet som
            de svenska lantbrukarna gör måste det offentliga köket även ställa
            krav i sina upphandlingar som motsvarar svensk standard för djurskydd
            och miljöhänsyn.
          </p>
          <p xml:id="i-Rvbtaq4fyP2NaKqPwAeRVS">
            Äganderätten med egendomsskyddet är inskriven i Sveriges grundlag
            och FN:s deklaration om mänskliga rättigheter, men dess genomslag
            i myndigheternas hantering och prövning av enskilda ärenden behöver
            stärkas så att enskildas rättigheter värnas och inte drabbas av
            orimliga konsekvenser. Värdefull natur kan behöva utökat skydd
            men det innebär samtidigt att äganderätt och brukande begränsas.
            Det måste vara självklart att ägare eller brukare ersätts för
            de inskränkningar som görs. Kostnaden för åtgärden måste också
            stå i proportion till den miljönytta som de naturvårdande åtgärderna
            leder till och det är viktigt att markägare och brukare involveras
            i hela processen. Ersättningsmodeller och nationella riktlinjer
            för tvingande avsättning av jordbruks- och skogsmark samt bildande
            av vattenskyddsområden behöver ses över och förtydligas. Centerpartiet
            vill även se över artskyddsförordningen för att säkerställa att
            den är tillämpbar, effektiv och rättssäker. Det är även viktigt
            att naturskyddet är dynamiskt och inte statiskt. Naturen och hoten
            mot den utvecklas och förändras. Naturskyddet måste ta höjd för
            sådana förändringar. Det är viktigt att tidigare beslut utvärderas
            och vid behov kan omprövas eller förändras för att se att de även
            i fortsättningen på ett effektivt sätt bidrar till att skydda
            värdefulla miljöer och ekosystem.
          </p>
          <p xml:id="i-U4eFKshbYxmAuyUDZVi24Q">
            Centerpartiet vill skydda skogar med höga naturvärden från avverkning
            genom att utveckla de frivilliga certifieringar av skogsbruk och
            produktkedjor som redan finns i syfte att stärka trovärdigheten
            för svenska biobaserade produkter. En mycket stor del av miljöskyddet
            bygger idag på frivilliga åtgärder och avsättningar. Staten ska
            ta hänsyn till detta när mål sätts och krav ställs. Det nationella
            skogsprogram som regeringen presenterat saknar helt konkreta åtgärder
            för att öka det hållbara uttaget av skogsråvara, eller åtgärder
            för att stärka konkurrenskraften. Centerpartiet vill också att
            en nationell strategi för biobaserad ekonomi tas fram med satsningar
            på att ta fram nya biobaserade material, drivmedel, flygbränsle
            och kemikalier.
          </p>
          <p xml:id="i-UoxhypwSNSpdwVFyc5E51a">
            Samtidigt ser vi att den biologiska mångfalden och hotade arter
            i skog och mark behöver öka. Ett kostnadseffektivt sätt att skydda
            mark är att använda statligt ägd produktiv skogsmark, till exempel
            från Sveaskog, Statens fastighetsverk eller Fortifikationsverket
            som ersättningsmark vid bildande av naturskyddsområden. De initiativ
            från markägare för skydd av mark som fick stöd under Kometprogrammet
            var positiva och dessa erfarenheter bör tas till vara. Ett annat
            sätt att öka den biologiska mångfalden i skogen är att i större
            utsträckning använda ekologisk kompensation och system för att
            skapa och sälja krediter kopplade till åtgärder som minskar negativ
            påverkan på ekosystem eller biologisk mångfald.
          </p>
          <p xml:id="i-Q6Q9eXRr5ywGjTEZUUABet">
            För Centerpartiet är det självklart att vi ska bruka våra naturresurser
            utan att förbruka dem. De senaste åren har vi fått fler vilda
            djur i våra skogar. Vi ser mycket allvarligt på de egendomsskador
            som den växande vildsvinsstammen orsakar. Detta ställer krav på
            en aktiv och bra viltförvaltning som är regionalt förankrad. Det
            skapar dessutom fler och nya möjligheter för nya verksamheter
            och jobb kring jakt och viltförvaltning. För att säkerställa en
            närvarande och effektiv viltförvaltning har Centerpartiet föreslagit
            att en ny viltmyndighet inrättas.
          </p>
          <p xml:id="i-3C3xj8hwrUzWB8YWiE72tK">
            På samma sätt som att det är självklart att människor i stor
            utsträckning ska få behålla frukterna av sitt eget arbete bör
            regioner som bidrar med värdefull produktion få behålla delar
            av detta värde. Det måste löna sig för kommuner och regioner att
            förbättra sitt företagsklimat, göra produktiva investeringar och
            upplåta mark åt viktig infrastruktur och produktion.
          </p>
          <p xml:id="i-3mqymdhuWmLH8oALDTvQ6m">
            Centerpartiet vill därför utreda hur ett antal skatter ska kunna
            regionaliseras. I ett första steg är det rimligt att fastighetsskatten
            på elproducerande fastigheter regionaliseras för att återföra
            en del av värdet från den klimatsmarta energiproduktionen till
            berörda regioner. Regionala skattebaser får samtidigt inte urholka
            möjligheten till kommunal utjämning av skillnader som uppkommer
            till följd av att olika regioner har olika förutsättningar. Med
            ett ökat inslag av regionala skattebaser skulle dock bilden av
            vilka regioner som bidrar respektive får bidrag ändras, då det
            skulle synliggöra de stora värden som idag produceras i många
            av Sveriges kommuner och regioner men som beskattas nationellt.
          </p>
          <p xml:id="i-AK2NYdVnFUqcUeY8SzEv9u">
            Sverige har under lång tid präglats av en centralisering av myndigheter
            och offentlig service. Offentliga jobb har centraliserats i högre
            takt än privata och det verkar inte kunna förklaras av att befolkningen
            flyttat. Det offentliga är alltså drivande i centraliseringen
            av arbetstillfällen.
          </p>
          <p xml:id="i-Sjs6LXgppkuZwYYrZ7vgS2">
            Denna centralisering är problematisk av främst tre skäl. För
            det första innebär en retirerande offentlig service att den kommersiella
            servicen riskerar att försvinna. För det andra får personer på
            mindre orter och landsbygden inte del av den service de är med
            och finansierar. Och för det tredje innebär en centralisering
            till centrala lägen i storstäderna att utgifterna för den statliga
            förvaltningen i allmänhet, och för lokalkostnaderna i synnerhet,
            ökar kraftigt.
          </p>
          <p xml:id="i-6desYrz7KkE7desMnpNHPh">
            För en välfungerande statsförvaltning krävs även en ändamålsenlig
            granskning av de statliga myndigheterna. Idag sker regeringens
            granskning genom olika typer av kontrollmyndigheter och i vissa
            fall får granskningen ske inom ramen för själva myndigheten. Centerpartiet
            vill se en översyn när det gäller de konstruktioner som finns
            kring granskning av statliga myndigheter så att granskningarna
            kan bli mer effektiva och svara bättre mot de behov som finns.
          </p>
          <p xml:id="i-CEEJCHB3RNYJsZq5Re4NMq">
            De totala lokalkostnaderna för de statliga myndigheterna uppgick
            2013 till 23,4 miljarder kronor. Det är 4 miljarder, eller 21
            procent, mer än 2006. Hyran per kvadratmeter har ökat med drygt
            20 procent och står för majoriteten av kostnadsökningen. Lokalarean
            har ökat i Stockholm och Malmö, men minskat i övriga landet. Kvadratmeterhyran
            är cirka 62 procent högre i Storstockholm än i övriga landet.
            För myndighetsgruppen Central förvaltning är kostnaden ungefär
            dubbelt så hög i Stockholm som i övriga landet.
          </p>
          <p xml:id="i-S8RhuyARcNoAB5nGuxMoiX">
            Den regionala fördelningen av myndigheternas lokalisering är
            skev. Stockholm, där 22 procent av befolkningen bor, står för
            29 procent av lokalarean och hela 39 procent av kostnaderna. Myndigheterna
            i övriga landet utanför storstäderna, där 61 procent av befolkningen
            bor, står för 53 procent av lokalarean och bara 44 procent av
            kostnaderna. Samtidigt som detta bidrar till högre kostnader tränger
            det också ut tillgängliga fastigheter för privat näringsliv och
            bostäder i storstäderna.
          </p>
          <p xml:id="i-Y4q8Ugu2av5yB2Sp4C7bmk">
            Statskontoret har nyligen utrett myndigheternas lokalisering.
            Utredningen bekräftar att offentliga jobb har centraliserats.
            I landsbygdskommittén lyckades Centerpartiet få också de övriga
            partierna att gå med på en rekommendation om att 10 000 tjänster
            vid statliga myndigheter bör flytta från Stockholm till övriga
            landet.
          </p>
          <p xml:id="i-RveLi5MyaEWgahGBp6RjhK">
            Centerpartiet anser att myndigheter i huvudsak ska finnas där
            verksamheten kan bedrivas på det bästa och mest kostnadseffektiva
            sättet. Därutöver är myndigheternas service till medborgarna,
            samt möjligheten till synergieffekter när myndigheter samlokaliseras,
            viktiga vid lokaliseringsbeslut. En rimlig utgångspunkt är att
            myndigheternas lokalisering bör spegla befolkningens. I många
            andra tjänstebranscher med liknande profil på sina anställda är
            kontor förlagda utanför storstäderna av kostnadsskäl.
          </p>
          <p xml:id="i-MoqT7nQcbjE3AHk8Ed7HgJ">
            Systemet för pris- och löneomräkning (PLO) räknar automatiskt
            upp anslagen till de statliga myndigheterna. Systemet är tänkt
            att kompensera för ökade lönekostnader, lokalkostnader samt övriga
            förvaltningskostnader.
          </p>
          <p xml:id="i-WPW3uUJeGC2H822GMB6enu">
            Systemet innebär alltså att myndigheter belägna på orter där
            hyrorna stiger snabbt kompenseras för detta. Det minskar myndigheternas
            incitament att kontinuerligt se över sin lokalisering. Värt att
            notera är också att myndigheternas lokalyta per anställd varierar
            förhållandevis kraftigt, vilket indikerar att det finns en effektiviseringspotential.
          </p>
          <p xml:id="i-CYA2YWKxBYcsrfiotec63p">
            För att stärka myndigheternas kostnadskontroll föreslår Centerpartiet
            på lång sikt tre förändringar av systemet. För det första bör
            uppräkningen av anslagen till följd av lokalkostnader enbart räknas
            upp med en del av av KPI, alternativt med hyresutvecklingen i
            de rikthyresområden som ligger utanför storstäderna. Det skulle
            innebära att myndigheter i städer konstant utsätts för ett besparingstryck
            som ger dem incitament att omlokalisera till orter med lägre lokalkostnader.
          </p>
          <p xml:id="i-TK1dgyqqBHkKWbhn7bngUd">
            För det andra föreslår Centerpartiet att rikthyrorna i Stockholm
            sänks. Det innebär att myndigheter i Stockholm får mindre anslagsökningar
            och därmed ges incitament att omlokalisera till områden med lägre
            hyreskostnader.
          </p>
          <p xml:id="i-Es4HZkm1NXq1N4ueRLE8jn">
            För det tredje bör den uppräkning som följer av dessa två reformer
            schablonmässigt sänkas för att ytterligare öka kostnadskontrollen
            och bidra till finansiering av viktiga jobbskapande reformer.
          </p>
          <p xml:id="i-WpKYx2n3fwNvH6tM6HoxDq">
            Som ett första steg föreslås i denna motion att rikthyrorna i
            Stockholm sänks något. Detta väntas medföra en offentligfinansiell
            besparing om 42 miljoner kronor år 2019, 136 miljoner kronor år
            2020 och 205 miljoner kronor år 2021.
          </p>
          <p xml:id="i-TLw4rQRbhY47J1TeCTHzgd">
            Gröna städer
          </p>
          <p xml:id="i-UvtDzRVA1327KV2kMghD45">
            Städernas tillväxt, demografiskt, ekonomiskt och kulturellt,
            men även deras miljöpåverkan, är en av de starkaste trenderna
            globalt. Smart utformade städer ger människor förutsättningar
            att leva miljövänliga och hälsosamma liv. Städer skapar möjligheter
            för människor att samarbeta och utbyta idéer. Staden och landet
            delar många utmaningar och förutsättningar men likväl möter staden
            särskilda krav på fungerande transporter, bostadsbyggande och
            lösningar för att förhindra segregation.
          </p>
          <p xml:id="i-AXyJXU6thtD1yZiVXjKhH4">
            Att uppmuntra småföretagande och entreprenörskap är avgörande
            för att möjliggöra en levande stadsmiljö. Centerpartiets förslag
            om ingångsföretag och regelförenklingar är här viktiga. Både för
            att skapa fler jobb men också för att möjliggöra för en mer levande
            stadsmiljö. Att verka för att myndigheter och andra offentliga
            institutioner lokaliseras till alla delar av städerna är därför
            viktigt både i den lokala och nationella politiken. Att bygga
            en blandad stad, där hyresrätter, bostadsrätter, arbetsplatser
            samt offentlig och kommersiell service finns i samma områden är
            också viktigt för att bygga en hållbar stad. Korta beslutsvägar,
            lokala initiativ och växande småföretag är avgörande för att få
            gröna städer.
          </p>
          <p xml:id="i-VFqNmH9PMA44U4GFkJDn3i">
            För Centerpartiet är det tydligt att en nationell politik för
            lokala möjligheter innebär att fokus måste ligga på möjlighetsskapande
            och på att nationella regler som begränsar eller försvårar lokala
            initiativ, snarare än ökad statlig styrning genom nationella regler
            eller statliga investeringsprogram. Den nationella nivån bör skapa
            förutsättningar genom kunskapsspridning, genom att anpassa nationella
            regelverk och utveckla tekniska standarder, men decentralisera
            ansvar och befogenheter. Idag saknas till exempel en enhetlig
            definition av bilpooler vilket gör det svårt att stödja denna
            utveckling i lagstiftning, upphandling och parkeringsregler.
          </p>
          <p xml:id="i-EJELvqjURrYpkUuzM2rR8b">
            Kommuner och regioner som vill använda ekonomiska styrmedel,
            som exempelvis trängselskatter och miljöavgifter, eller förändra
            lokala miljö- eller trafikregler ska i hög grad kunna göra det.
            Det ska vara tillåtet att utforma regler och avgifter efter miljöprestanda
            och råda över eventuella intäkter som dessa ger. Att styra parkeringsavgifter
            kan minska trafiken, att kunna förbjuda biltvätt på gatan kan
            ha stor betydelse för att begränsa kemikalier i dagvatten, och
            ett decentraliserat strandskydd skulle ge bättre möjlighet att
            bygga mer i attraktiva lägen i städer med stränder och kajer.
          </p>
          <p xml:id="i-8zk16zmgUxsYoqMuknYQyP">
            Den urbana miljön kännetecknas av täthet mellan människor, verksamheter
            och bostäder. Därför är förutsättningarna för effektiva kommunikationer
            goda. Länge har städer planerats utifrån i första hand bilar och
            stora ytor tas upp av vägar och parkeringar. Biltrafiken leder
            till utsläpp av växthusgaser och negativ miljöpåverkan genom luftföroreningar
            och buller. Genom att främja en omställning till förnybara drivmedel,
            miljöbilar och nya transporttjänster som bygger på en ökad digitalisering
            kan de negativa konsekvenserna av biltrafiken minska, samtidigt
            som framkomlighet och mobilitet ökar. Styrmedel som gynnar effektiva
            mobilitetslösningar såsom bilpooler behöver stärkas. Dessutom
            bör rådande parkeringsnormer ses över så att p-platser i ökad
            utsträckning kan prissättas utifrån efterfrågan. Krav på antal
            p-platser kan också ersättas med krav på mobilitetslösningar där
            integrerade smarta tjänster som kombinerar kollektivtrafik, hyrcykel
            och bilpooler kan användas i en samlad funktion utifrån aktuella
            behov.
          </p>
          <p xml:id="i-3UcKMZzgGzUfqvN7Gdg2ey">
            Ökad cykling minskar miljöpåverkan och främjar människors hälsa.
            Att satsa på cykelinfrastruktur, som lokala och regionala cykelvägar
            och säkra cykelparkeringar i anslutning till kollektivtrafik är
            samhällsekonomiskt lönsamt. Cykel behöver i större grad räknas
            som ett transportslag jämte bil, båt, flyg och tåg, och få resurser
            i nationella infrastruktursatsningar. Säkerheten är viktig för
            att få fler att cykla och att gång- och cykelbanor, korsningar,
            trafikregler och trafiksignaler anpassas till cyklisternas och
            fotgängares skilda villkor ökar viljan att välja dessa färdmedel.
            Enhetliga markeringar av cykelbanor och andra trafikskyltar är
            andra åtgärder som kan förenkla.
          </p>
          <p xml:id="i-MBPd4mw5zaXuFP6RqYaiUQ">
            En tät bebyggelse är ofta både utrymmes- och energieffektiv och
            genom förtätning kan värdefulla naturmiljöer i stadsnära läge
            bevaras. Men en tätare stad ställer större krav på kvalitet i
            de gröna ytorna och att dessa tas med redan i ett tidigt skede
            i planeringen. Ekosystemtjänster som dagvattenhantering, klimatreglering,
            luftrening och bullerdämpning, samt möjlighet till rekreation
            är viktiga för dem som bor i städer. Byggnation och exploatering
            innebär ofta att andelen hårdgjorda ytor ökar vilket påverkar
            vattenavrinningen. Att stärka ekosystemtjänsternas roll i planeringsprocessen
            är ett viktigt steg mot grönare städer.
          </p>
          <p xml:id="i-QLpQFA6D2QHiwg8imupYGv">
            Centerpartiet vill ge kommuner rätt att inrätta miljözoner, även
            för lätt trafik och persontrafik, där det finns lokala luftkvalitetsproblem
            eller särskilda problem med buller. Miljözonen skulle kunna reglera
            att endast fordon som uppfyller vissa krav på utsläpp och buller
            får framföras inom zonen. Detta skulle leda till att lokala problem
            med luftkvalitet kan lösas och skapa förutsättningar för ökat
            bostadsbyggande.
          </p>
          <p xml:id="i-Cdjca1TJ5ZTXg5JNaCsv8V">
            Möjligheten till miljövänlig båtpendling i städer som exempelvis
            Stockholm och Göteborg stärks också av Centerpartiets förslag
            om att befria mindre elfartyg från energiskatt. Idag är spårbunden
            trafik undantagen från elskatt men denna skattebefrielse bör utökas
            för att även omfatta elbussar.
          </p>
          <p xml:id="i-JDZNLJYzfdrarPdL7c7oJ2">
            En bättre bostadsmarknad
          </p>
          <p xml:id="i-Jvpyt18MDNDEbmN7bPPrjo">
            En förutsättning för tillväxt i hela landet är att det finns
            möjlighet för människor att bo. Men nästan hela Sverige lider
            av bostadsbrist. Boverket bedömer att 67 000 nya bostäder behöver
            byggas årligen fram till år 2025 för att hålla bostadsmarknaden
            i balans, och även om byggtakten har ökat tack vare stark konjunktur
            och Alliansens regelförenklingar så är det mycket som saknas för
            att nå hela vägen. Trösklarna till bostadsmarknaden är särskilt
            höga för den som är ung eller den som nyligen kommit till vårt
            land. Samtidigt finns en rad regler som hindrar byggandet i attraktiva
            områden på lands­bygden, vilket i sin tur hämmar utvecklingen
            utanför städerna.
          </p>
          <p xml:id="i-pjNDNXTLHNHawe3KSVeqF">
            Svensk bostadsmarknad har ett antal problem som var för sig är
            allvarliga och som tillsammans gör bostadsmarknaden till ett av
            de samhällsområden som är i störst behov av reformer, vilket får
            allvarliga återverkningar på många andra samhällsområden.
          </p>
          <p xml:id="i-QwuPKnvDAyqBU4JkZdWKp4">
            Ett grundläggande problem är att det har byggts för lite. Av
            landets 290 kommuner rapporterar 243 att det finns ett under­skott
            av bostäder.
          </p>
          <p xml:id="i-S2sRjEtfNxM2vumoVeaGoN">
            Därtill utnyttjas inte det befintliga beståndet effektivt. Prisreglering
            av hyror skapar köer samtidigt som det minskar incitamenten att
            bygga fler hyresrätter. Flyttskatter gör rörligheten trögare även
            i det ägda boendet.
          </p>
          <p xml:id="i-JPexiV78vYz2gKsSWpg6D2">
            Bostadspriserna har den senaste tiden stagnerat eller vänt neråt
            efter att under fler år stigit betydligt snabbare än hushållens
            inkomster, inte minst i storstäderna. Detta har bidragit till
            en ökad skulduppbyggnad som inte är långsiktigt hållbar. Skuldsättningen
            kan i förlängningen riskera den finansiella stabiliteten samt
            enskilda hushålls ekonomi och därmed bryta konjunkturuppgången.
          </p>
          <p xml:id="i-S3UHmrt9pNhdP2pLW6SqRM">
            Centerpartiet vill se omfattande regelförenk­lingar och förbättrad
            marktillgång, successivt införa en friare hyressättning med starkare
            koppling till bostäders marknadsvärde och ett fortsatt arbete
            för att värna den finansiella stabiliteten. Centerpartiet vill
            avveckla de statliga bygg­subventionerna eftersom de inte lett
            till ökat byggande och har en utformning som gör dem felriktade.
          </p>
          <p xml:id="i-FTpGUrwe6RxSoKyJQLvv5g">
            Ett skäl till bristen på bostäder är att det saknas byggbar mark.
            På den svenska landsbygden finns många attraktiva platser att
            bygga på utan att naturvärden förstörs, men ett stelbent strand­skydd
            och andra hindrande regler begränsar byggandet. Centerpartiet
            föreslår att dagens strandskydd avskaffas och ersätts med ett
            nytt regelverk där kommunerna får bestämma själva över strandskyddet,
            med undantag för vissa nationellt utpekade skydds­områden. Reglerna
            behöver en bättre balans mellan å ena sidan hänsyn till bevarande
            av viktiga natur­värden och allmänhetens tillgång till strandområden
            och å andra sidan att fler människor får möjlighet att bo på landsbygden.
          </p>
          <p xml:id="i-6osmrCqpfczs4MB7Jor8xB">
            Vi kan också tillgängliggöra mer mark för byggande genom att
            se över riksintressena. Nästan hälften av all mark i Sverige räknas
            i dag som någon form av riksintresse, vilket medför att det är
            svårt att bygga i många delar av landet. Riksintressena behöver
            därför vara tydligt definierade och det måste vara möjligt att
            väga in andra intressen, såsom bostadsbyggande.
          </p>
          <p xml:id="i-PF49PkXPd1JuWs53vABZZV">
            Centerpartiet vill även se att de statliga kreditgarantierna
            utnyttjas bättre och tydligare fokuseras för att underlätta byggande
            på landsbygden. Det behövs förbättrade villkor för att låna kapital
            till att bygga där människor vill bo. Regelverk ska också gynna
            kreditgivning till dem som har kredit­värdighet och vill bygga
            sin bostad på landsbygden, trots att en sådan bostad inledningsvis
            kan förlora i värde. Kommunala bostadsbolag bör också kunna bygga
            hyresrätter där det finns långsiktig lönsamhet, i synnerhet för
            att avhjälpa lokal bostadsbrist. Där tolkningar av redovisningsregler
            för bostadsbolagen inte avspeglar de verkliga ekonomiska förhållandena
            bör de tolkningarna ändras så att byggandet underlättas i småorter.
          </p>
          <p xml:id="i-R3d9LwkZbNzsQhgAGFmqub">
            Lantmäteriets verksamhet är central för att hela landet ska kunna
            växa. Tyvärr brister den servicen i dag. Lantmäteriet lägger ned
            kontor och handläggningstiderna är långa. För att effektivisera
            Lant­mäteriet bör delar av verksamheten öppnas upp för privata
            aktörer och enklare förrättningar beslutas lokalt.
          </p>
          <p xml:id="i-An9izA86xTzLXRtAV3Ca6V">
            Alliansens arbete med instansordning och hand­läggningstider
            för överklaganden har gett resul­tat. Men precis som med regelförenk­lings­arbetet
            måste mer göras för att ytterligare för­korta hand­lägg­ningstiderna,
            inklusive de komm­unala.
          </p>
          <p xml:id="i-LTEkvpH75DePiZKmo7GU53">
            Därför vill Centerpartiet att bygglovsprövningar begränsas i
            tid. Där­till bör den enskildes rätt vid pröv­ningar av bygglov
            stärkas genom ett inför­ande av omvänd bevisbörda så att myndigheten
            får an­svaret att påvisa att ett ärende strider mot lag­stiftningen,
            i stället för att den enskilde ska be­visa att den önskade åtgärden
            är tillåten.
          </p>
          <p xml:id="i-5d2LddunWzTBQH8zBe99b2">
            En faktor som kraftigt driver upp tiden för pro­duktion av bostäder
            är de många och långa över­klag­andeprocesserna. Detta har kritiserats
            av flertalet in­stanser och för­värrar bostadsbristen. Därför
            vill Centerpartiet att länsstyr­el­sen ska tas bort som första
            instans för över­klaganden. Sakägar­kretsen vid ett över­klag­an­de
            bör också be­gränsas till att endast om­fatta dem som är direkt
            berörda. En låg avgift som ger avhållsamhet emot okynnesöverklaganden
            ska utredas.
          </p>
          <p xml:id="i-YUd8pHx7w6qwyx1nyuSdx1">
            Markpolitiken är framförallt kommunernas ansvar, men även staten
            har en roll att spela. Staten bör i ägardirektiv ge i uppdrag
            till statliga företag att inventera sitt mark­innehav i syfte
            att få fram mer byggbar mark. Mark som avsatts för bostadsbyggande
            ska inte heller kunna stå obebyggd i flera år. För att undvika
            detta bör tydligare uppföljningar av markanvisningarna göras av
            kommun­erna.
          </p>
          <p xml:id="i-CzFuYkopwZnYyrqUXhvUow">
            För att råda bot på bostadsbristen behövs ett fortsatt arbete
            med att ta bort och ändra stela, olämp­liga och svårtolkade regler
            som hindrar ny­byggnation. Alliansregeringen genomförde ett om­fattande
            regelförenklings­arbete. Men många hinder för byggande åter­står
            och det behövs nu ett ytterligare intensi­fi­era­t arbete för
            att undanröja de kvarstående hind­ren.
          </p>
          <p xml:id="i-LNYum4qcfFdv17ELAMuzgy">
            Plan- och bygglagen behöver även i fortsättningen reform­eras
            med fokus på ett mer flexibelt använd­ande av planinstrumentet,
            kortare plan­pro­cesser och fler bygglovsbefriade åtgärder. Buller­regler,
            strand­skydds­reglerna, tillgänglig­hets­krav och riksintressen
            behöver bli mer ända­målsenliga och inte i onödan begränsa bebyggelse.
            Bostadsplanering ska fortsätta att vara kommunens ansvar, men
            den privata initiativ­rätten behöver utvecklas och stärkas. I
            områden som inte är detaljplanelagda bör det införas avse­värt
            enklare regler och det måste bli möjligt att göra små förändringar
            i redan an­tagna detaljplaner.
          </p>
          <p xml:id="i-Qu2sfLjPSy25xqY1yPsCRS">
            För att kunna bygga på fler ställen bör reglerna förändras så
            att man mäter buller på insidan av fastigheten och inte som i
            dag vid fasaden. Därutöver krävs en översyn av till­gänglighetsreglerna
            som framför allt gör små lägenheter dyrare att bygga. Man ska
            kunna garantera tillgängliga bostäder för alla som behöver det,
            samtidigt som kraven på anpassning av samtliga bostäder i ett
            bestånd minskas. Detta är särskilt betydelsefullt för att få fram
            studentbostäder.
          </p>
          <p xml:id="i-AswamyCXvWbq4D3Cd1SqVf">
            Vidare krävs regelförenklingar som gör det enklare att ändra
            i detaljplaner och gör det möjligt att bygga i områden utan detaljplaner,
            vilket prövats framgångsrikt i Tyskland. Dessutom behöver konkurrensen
            i byggsektorn öka, till exempel genom att bygglov tidsbegränsas
            så att reglerna inte används av stora aktörer för att taktiskt
            vänta med att bygga. Fler aktörer bör få möjlighet att konkurrera
            om att bygga i nya och attraktiva lägen. Personer som önskar bygga
            sitt hem bör ges större möjlighet att gå samman för att anlita
            entreprenör och själva söka bygglov för flerbostadshus. Hyrköp
            och ägarlägenheter bör främjas.
          </p>
          <p xml:id="i-LDbjgnu8W5vrj4r2rF1pek">
            Parallellt med det nationella regelförenk­lings­arbetet bör en
            försöksverksamhet genomföras där kommuner tillåts pröva möjligheter
            att för­korta, förändra och förenkla plan- och bygglovs­process­erna.
            En sådan reform skulle möjliggöra för enskilda kommuner att gå
            före i regel­för­enk­lings­arbeten samt att anpassa reglerna för
            lokala förhållanden. I ett bredare perspektiv skulle det även
            öppna upp för institutionell kon­kurrens mellan kommunerna och
            stärka det kommunala självstyret.
          </p>
          <p xml:id="i-PhwLojFqt7RQgmn17ZRd44">
            Nya finansieringslösningar kan bidra till att öka bostadsbyggandet.
            Centerpartiet vill pröva modeller med förhandlingspersoner och
            till­för­ande av externt kapital för långsiktig finans­iering,
            liknande den modell som användes i Sverige­förhandlingen, för
            drift och skötsel av bland annat värme- och va-system, gator,
            fastigheter och trafiklösningar. Centerpartiet anser även att
            privatpersoner ska kunna medfinansiera hyresbostäder. Genom att
            satsa eget kapital vid nyproduktion ska en hyresgäst kunna tillgodogöra
            sig en lägre hyra. För att möjliggöra detta krävs en mer flexibel
            lagstiftning kring hyresrätter samt att Skatte­verket tillåter
            olika insatser i olika boenden.
          </p>
          <p xml:id="i-LAeU6WA345aHxT7oeB7DX4">
            Ett stort antal kommuner vittnar om att det är svårt att bygga
            bostäder trots att behovet är stort. Ofta är anledningen att de
            kommunala bostadsbolagen tvingas till stora nedskrivningar när
            ett projekt är färdigställt. Detta då marknadsvärdet understiger
            byggkostnaden. Detta innebär i sin tur problem då den så kallade
            allbolagen kräver att kommunala bostadsbolag ska bedrivas affärs­mässigt.
            Att genomföra projekt som på pappret går med förlust riskerar
            att vara ett brott mot detta krav och kan också innebära att kommunen
            hamnar i konflikt med EU:s statsstödsregler.
          </p>
          <p xml:id="i-59yxQ9Fb5ALAt5EajErCdY">
            Den grundläggande redovisningsprincipen om att tillgångar ska
            skrivas ned om deras värde understiger deras bokförda värde och
            om denna skillnad kan antas vara bestående är i grunden rimlig.
            Problemet är den praktiska implementeringen av denna regel.
          </p>
          <p xml:id="i-J1Q39usRoCFJEXJDHcgcmT">
            Att värdera fastigheter är inte trivialt. Ofta görs det genom
            att studera andra försäljningar av liknande objekt på jämförbara
            orter. Detta kallas för ortsprismetoden. För det första är denna
            typ av värdering inte relevant för ett kommunalt bostadsbolag
            som ämnar äga en fastighet långsiktigt. Bolaget är inte intresserat
            av vad en teoretisk försäljning skulle inbringa i dag, utan vad
            fastigheten kan generera för intäkter och värden över tid. För
            det andra är det ofta svårt att hitta rimliga jämförelseobjekt
            på svaga bostadsmarknader. Det är också möjligt att genomföra
            en värdering baserad på prognoser för framtida hyresinbetalningar.
            Denna typ av kassa­flödes­värdering sträcker sig dock oftast bara
            5–10 år framåt i tiden.
          </p>
          <p xml:id="i-5LqMhf1YvU1P4q1SU2eLq8">
            Reglerna för redovisning och värdering måste därför vara anpassade
            för hela landet. Centerpartiet vill utreda två regelförändringar
            för att öka möjligheten att bygga på landsbygden. För det första
            bör möjligheten att tillåta portföljvärdering vid förtätning ses
            över. Om ett bolag förtätar ett befintligt bostadsbestånd ska
            nedskrivning inte behöva ske om beståndet som helhet är korrekt
            värderat i bokföringen. Det skulle underlätta byggande inte minst
            på landsbygden.
          </p>
          <p xml:id="i-Th7NSk7XjiXu39WqhXusDA">
            För det andra bör möjligheten att använda snabbare avskrivning
            i stället för nedskrivning utredas. Genom att tillåta en snabbare
            avskrivning under ett antal år för att få marknadsvärde och bokfört
            värde att konvergera, krävs inte en omedelbar nedskrivning i de
            fall där det bokförda värdet bara marginellt överstiger det beräknade
            marknadsvärdet.
          </p>
          <p xml:id="i-5Ats3VK5h2kkTgugdFgtGF">
            Utöver dessa regelförändringar vill Centerpartiet även uppdra
            åt Bokföringsnämnden att än tydligare beskriva när nedskrivningar
            krävs. Idealt bör en checklista tas fram där det framgår att om
            ett bygg­projekt har hållit en rimlig budget, beläggningen är
            god och hyresintäkterna tillräckliga ska inte samma nedskrivning
            behöva ske.
          </p>
          <p xml:id="i-VYxTtcCXoCZB6iomQ1Ud91">
            För att ytterligare stödja kommunerna vill Centerpartiet inrätta
            en funktion på Boverket som erbjuder handledning för kommuner
            när det gäller EU:s statsstödsregler. På så vis minskar risken
            för att kommuner hamnar i konflikt med dessa regler.
          </p>
          <p xml:id="i-G6zWRgcxaRuNipPdEwqvRx">
            Konkurrensen i byggsektorn behöver öka. I tillväxtkommuner måste
            det finnas en markberedskap så att fler och mindre bygg­företag
            kan konkurrera med de stora. Kon­kurrensverket bör också ha en
            striktare över­vakning av branschen. Konkurrens från ut­landet
            bör uppmuntras genom harmoniserade bygg­standarder. Att konkurrensen
            från utlandet upp­muntras är också viktigt för att upprätthålla
            en väl­fungerande arbetsmarknad, kompetensförsörj­ning i bristyrken
            och bättre kvalitet för lägre priser.
          </p>
          <p xml:id="i-1iscvrG4eEiwbdHT6p4Af">
            De bostadssubventioner, kombinerade med hårt reglerade krav och
            stopp i regelförenk­lings­arbetet, som den förra regeringen införde
            är fel väg att gå. De tidigare subventionerna avvecklades då de
            inte förmådde öka nybyggnationen utan i stället bidrog till högre
            kostnader. Antingen kommer byggandet inte bli av, då det trots
            subven­tion­erna inte är lönsamt på grund av de omfattande regleringarna.
            Eller så kommer byggande att genomföras till högre kostnad, på
            skatte­betal­arnas bekostnad. Det bör noteras att subventionen
            per kvadrat­meter är som störst i de största städerna och som
            minst i resten av Sverige.
          </p>
          <p xml:id="i-6nHUZmt5Zg8hHFSTCnkD71">
            Centerpartiet föreslår att de nu existerande subventionerna fasas
            ut. Detta väntas medföra en offentligfinansiell besparing om 3
            375 miljoner kronor år 2019, 3 400 miljoner kronor år 2020 samt
            5 475 miljoner kronor år 2021.
          </p>
          <p xml:id="i-QeBdj3VTWHBoFMfEQqcbK1">
            Centerpartiet anser att strandskyddet bör reformeras och att
            kommunerna bör få bestämma själva över strandskyddet, med undantag
            för vissa speciellt utpekade skyddsområden. På så vis ökar möjligheten
            att bygga mer, särskilt i områden med gles bebyggelse. Det är
            viktigt för att utveckla lands­bygden, samtidigt som allmänhetens
            tillgång till stränder tryggas. Centerpartiet anser att kommun­erna
            ska ha dispens­rätt att bevilja bygglov i strandnära lägen. Kommunerna
            kan då begränsa strandskyddet i områden som inte är klassade som
            ”mycket högt naturvärde” enligt den nationella våtmarksinventeringen.
          </p>
          <p xml:id="i-39Mo3jZAs7jtyLyYQrVkoh">
            2014 infördes en möjlighet för läns­styr­elserna att upphäva
            strandskydd vid små sjöar och vattendrag, vilket inkluderade diken
            upp till två meter breda. Om kommunen får mer att bestämma om
            finns även en möjlighet för dem att bestämma hur sjöars arealer
            påverkar strandskyddet.
          </p>
          <p xml:id="i-DtsVj15eW3eSeXU7ReheSh">
            Bostäder står för omkring 40 procent av Sveriges energiförbrukning.
            En minskad energi­använd­ning spelar en viktig roll för en minskad
            klimat­påverkan, tryggad energi­för­sörj­ning och ökad teknisk
            utveckling. Det är därför viktigt att såväl nya byggnader som
            bostäder inom det befint­liga beståndet blir mer energi­effektiva.
            För att möjlig­göra detta behövs hårdare krav på energi­effektivitet.
            Dessa krav bör utformas så att bostädernas klimatpåverkan successivt
            minskar.
          </p>
          <p xml:id="i-LXE3VV6gecJGQggLDrNpdh">
            Vid nybyggnation måste energieffektiviteten öka både när det
            gäller byggnadsmaterial och energi­förbrukning. Trä är ett material
            som har stor potential. Sverige ska vara ett föregångsland i miljöarbetet
            och i arbetet med att minska klimatpåverkan. Därför bör nya energieffektiva
            lösningar användas vid nybyggnation och reno­veringar för att
            kunna reducera energi­för­bruk­ningen.
          </p>
          <p xml:id="i-Ghhq5W7ftfJJQMV6kPeJKY">
            Ur hållbarhetssynpunkt är det viktigt att det tas ett samlat
            grepp kring planering av infrastruktur och nya bostäder. När investeringar
            i exempelvis järnväg görs bör det gå hand i hand med bostadsbyggande
            så att kapaciteten i infrastruktursystemen kan utnyttjas på bästa
            sätt och klimatsmart pendling möjliggörs. På samma sätt är det
            viktigt att planerade nya bostadsområden också förses med fullgoda
            kollektivtrafiklösningar. Centerpartiet ser ett fungerande samspel
            mellan infrastruktur och bostadsbyggande som en självklar del
            av modern och resurseffektiv samhällsbyggnad.
          </p>
          <p xml:id="i-CHYN9mFn3GoQ8opcTSTwyy">
            Att det historiskt inte har byggts tillräckligt är inte det enda
            skälet till den rådande bostadsbristen. Ett i vissa fall större
            problem är det ineffektiva utnyttjandet av det redan existerande
            bostadsbeståndet. Det är detta ineffektiva utnyttjande som leder
            till de största välfärdsförlusterna på hyresmarknaden. Det krävs
            fungerande flytt­kedjor som säkerställer att människor har möj­lig­het
            att bo på ett ändamålsenligt sätt under olika faser i livet.
          </p>
          <p xml:id="i-RYXi1K1oLDwFkfZrEZCfYn">
            Sverige har ungefär lika många bostäder per in­vånare i dag som
            1990. Ändå anses bostads­brist råda. Boverket anser att det är
            omöjligt att enbart bygga bort bostads­bristen. Det behövs även
            åtgärder som möjliggör ett bättre användande av det befintliga
            bostadsbeståndet. Ett led i detta är att främja nya upplåtelseformer
            såsom kooperativa hyresrätter och tillskapandet av ägarlägenheter
            också i befintligt bestånd.
          </p>
          <p xml:id="i-TBScgDVw1AAkx77zeCpzpA">
            Det system med hyreskontroll som funnits sedan decennier har
            skapat en situation där det är kontakt­nät som styr vem som har
            någonstans att bo – tvärtemot det som utgör själva grundtanken
            med hyresregleringen. Samtidigt som en stor grupp människor –
            företrädesvis unga och utrikes födda – köar i åratal för en lägenhet,
            finns det många som bor i stora hyresrätter i attraktiva områden
            till låga kostnader.
          </p>
          <p xml:id="i-PSxcAffCkFZe9e9vEQs6ye">
            Det är värt att notera att ett av målen som ofta lyfts till försvar
            för hyresregleringen är att minska segregation och skapa en mer
            inkluder­ande bostadsmarknad. Men hyresregleringen är ineffektiv
            och kanske till och med kontrapro­duktiv för det syftet. Man kan
            jämföra segrega­tionen på hyres­marknaden med bostadsrättsmark­naden
            för att få en fingervisning om hur de reglerade hyrorna påverkar
            boende­sammansättningen. I hyresbeståndet är i boendesegrega­tion
            med av­seende på inkomst något lägre än i bostads­rätter, men
            i gengäld är det i hyresbeståndet en avsevärt större segregation
            än i bostadsrätter med avseende på var man är född, var ens för­äldrar
            är födda och ålder. De som främst gynnas av hyresregleringen är
            de som bor i efter­traktade lägenheter, vilket oftast är personer
            med relativt höga inkomster eller omfattande kontaktnät, medan
            bo­ende i mindre eftertraktade områden inte tjänar på hyresregleringen
            på samma sätt. De reglerade hyrorna har alltså snarast en regressiv
            fördelningsprofil.
          </p>
          <p xml:id="i-KnMnm5N2tEY7HTXSX3CzC4">
            För att öka rörligheten på hyresmarknaden krävs att systemet
            med hyresreglering ses över. Befintliga hyresgäster som så önskar
            bör kunna sluta avtal med sina värdar att lämna regleringen mot
            ersättning, så att fler lägenheter blir tillgängliga. Besittnings­skyddet
            ska även i fortsättningen vara starkt och det behövs ett skydd
            mot plötsliga hyreshöjningar; ingen ska behöva lämna sin hyresrätt
            om man inte vill det. En oberoende part – Hyresnämnden – ska lösa
            tvister som uppkommer, men styrkeförhållandena behöver utjämnas.
            Vi menar att Hyresgästföreningen i många fall blockerar förhandlingar
            genom sin rätt att neka till exempel presumtionshyror.
          </p>
          <p xml:id="i-FoJgsfkkmAS1UQaJU7BA9Y">
            Centerpartiet har ett antal förslag för att förenkla flyttkedjorna
            så att fler bostäder kan frigöras och fler människor kan hitta
            en bostad som passar deras livssituation.
          </p>
          <p xml:id="i-2Ws7FCiFcHnKnBFQbtePDz">
            För att uppnå ökad rörlighet och bättre fungerande flytt­kedjor
            krävs ekonomiska incitament. Här spelar reglerna för uppskov av
            reavinstskatten en stor roll. Alliansen har tidigare föreslagit
            att taket för uppskov bör tas bort. På längre sikt bör uppskovsreglerna
            och reavinstbeskattningen reformeras inom ramen för en bredare
            översyn av skatterna för att köpa, äga och sälja sin bostad. Särskilt
            viktigt är att de bostäder som innehas av äldre som vill växla
            ned i boende, kommer ut på bostadsmarknaden och ägarna inte avskräcks
            av höga reavinstskatter. Det kan därför finnas skäl att se på
            system som minskar flyttskatter särskilt på långvarigt ägda fastigheter.
          </p>
          <p xml:id="i-HTWPpjERBfoUBYfH5N29xn">
            Unga möter i dag stora problem med att komma in på bostadsmarknaden
            på grund av de höga pris­erna på bostäder, de höga kraven på kontant­insats
            samt de långa kötiderna på hyres­marknaden. Detta bidrar till
            problem för unga att söka arbete och att bilda familj. Det borde
            i högre utsträckning bli möjligt för bland annat unga att växla
            höjt bo­låne­tak mot en betydligt snabbare amorter­ings­grad.
          </p>
          <p xml:id="i-6vqhH2zDoZz5eHhZm88mb2">
            Centerpartiet har lyft att man bör se över möjlig­heten att införa
            ett riktat bosparande för unga, i syfte att ge incitament för
            fler att tidigare i livet sätta undan en del av lönen för fram­tida
            in­vesteringar i en bostad.
          </p>
          <p xml:id="i-Gpk2AbLs7JHbi44bBYdftX">
            Ett specifikt system för bosparande är inte helt utan risker
            och problem. Systemet får inte gynna de familjer som redan har
            förutsättningar och framförhållning att spara åt sina barn framför
            socioekonomiskt svaga hushåll, där bosparandet i dag i regel är
            mycket lågt eller obefintligt. Det är därför viktigt att bosparande
            riktas tydligt till unga som annars har mindre gynnsamma ekonomiska
            förutsättningar att finansiera sitt framtida boende.
          </p>
          <p xml:id="i-HmL5ETBY7qJd1M72zEUtmJ">
            Finansiella bubblor och kriser har historiskt förknippats med
            hög skuldsättning, snabbt ökande skulder och snabbt stigande priser
            på bostäder och fastigheter. De senaste tio åren har svenska hushålls
            skuldsättning som andel av deras disponibelinkomst, stigit kraftigt
            och är i dag över 180 procent. En rad internationella bedömare,
            som EU-kommissionen, IMF och OECD, har länge varnat för att det
            är en ohållbar utveckling och att det finns risk för en svensk
            bostads­bubbla. Tidigare erfarenheter från länder som Danmark
            och Nederländerna visar att en kraftig ned­gång i bostads­priserna
            kraftfullt dämpar den privata konsumtionen och riskerar att leda
            till en lång­varig ekonomisk nedgång.
          </p>
          <p xml:id="i-5oVkBqQnnbacW2bbSoXsgA">
            Det är också viktigt att upprätthålla höga kapitalkrav inom den
            svenska banksektorn för att försäkra sig om att eventuella kreditförluster
            i bostadssektorn inte påverkar den finansiella stabiliteten i
            Sverige.
          </p>
          <p xml:id="i-UQMxZ7KYLTbTk8d4jeyP5d">
            Det är önskvärt med en bred, långsiktig och blocköverskridande
            överenskommelse vad gäller beskattningen för att köpa, äga och
            sälja sin bostad. Det är naturligt att en sådan översyn bland
            annat innefattar reavinstbeskattningen vid försäljning av bostad
            så att den inte i alltför stor utsträckning minskar rörligheten
            på bostadsmarknaden. Det är också viktigt att den innefattar ränteavdragen.
            Vid stigande nominella räntor, och med ökad skuldsättning på bostadsmarknaden,
            kommer ränteavdragen per automatik att bli allt mer kostsamma
            för statsfinanserna. Dessutom är ränteavdragen definitionsmässigt
            större för dem med högre skuldsättning på sin bostad än dem med
            lägre, vilket kan leda till skeva incitament och fördelningseffekter.
            Snabba förändringar av ränte­avdragen riskerar dock att skapa
            svåra omställningsproblem för hushållen. Alla förändringar bör
            därför ske försiktigt och gradvis över en längre tid. Här är också
            en bred politiskt enighet avgörande, då de som köper bostad ska
            kunna veta att reglerna ska gälla oberoende av vilka partier som
            har regeringsmakten.
          </p>
          <p xml:id="i-ES2BevpaLuR8WyHK2uBTf4">
            För att minska hushållens belåning och på så vis begränsa konsekvenserna
            vid finansiell oro är det viktigt att förstärka amorteringarna
            på hushållens skulder och främja en sund sparandekultur. Sverige
            har en relativt låg amorteringsgrad i hus­hållen. Det var därför
            välkommet att ett första mer flexibelt amorteringskrav implementerades.
            Däremot finns skäl att ifrågasätta det skärpta amorteringskrav
            som nyligen införts. Effekterna av amorteringskraven är ännu inte
            helt tydliga och det är av största vikt att utveck­lingen följs
            noga.
          </p>
          <p xml:id="i-L3Pbnzkb3wuCFU2VVNohsu">
            Målet med insatserna för att dämpa belåningsgraden är att undvika
            att en kraftig korrigering av bopriserna får allvarliga effekter
            för svensk ekonomi. Det är dock möjligt att utforma dem på ett
            sådant sätt så att de inte skapar orimligt höga trösklar till
            eget boende. Centerpartiet vill underlätta för unga att komma
            in på marknaden för bostadsrätter och småhus. Regelverket kring
            amorteringskrav och handpenning är viktigt för att uppnå finansiell
            stabilitet på bostads­marknaden. Det ska dock inte skapa orimligt
            höga trösklar till eget boende. Därför bör det vara möjligt att
            betala av sitt lån till högre amorteringstakt i utbyte mot ett
            lägre handpenningskrav.
          </p>
          <p xml:id="i-UnEUobcRbr8zzxSMaJLbGx">
            Slut kulturklyftan
          </p>
          <p xml:id="i-FgYmVXMEhgZ4AuBa9BmFXh">
            Engagemang som frodas i kulturliv, civilsamhälle och debatt är
            viktigt för att foga samman samhället. I vår vision har alla –
            oavsett bostadsort, bakgrund, funktionsnedsättning eller livssituation
            – möjlighet att delta i ett kulturliv som rymmer både professionellt
            buren kultur och amatörers skapande. Sverige blir ett alltmer
            mångkulturellt land, och detta skapar nya möjligheter. Kultur
            stärker människors självförtroende och gör att fler tar tillvara
            yttrandefriheten. Det i sin tur stärker delaktigheten och demokratin
            i vårt samhälle.
          </p>
          <p xml:id="i-Xes5FgZxBXe5Qq5CiHyi5C">
            För att lyfta kulturlivet i hela landet vill Centerpartiet stärka
            och utveckla kultursamverkansmodellen så att regionerna får större
            inflytande. Vi vill också att regionerna i samverkan med den nationella
            nivån tar fram en nationell kulturplan. Ytterligare ett sätt är
            att inrätta ett system för ett nationellt kulturhuvudstadsår då
            en ny svensk stad vartannat år får statusen nationell kulturhuvudstad.
            Då kan också mindre städer få uppmärksamhet och chans att visa
            upp och särskilt utveckla sitt kulturliv. De nationella kulturinstitutionerna
            måste också sprida sin verksamhet i hela landet.
          </p>
          <p xml:id="i-42LrQrvfFwRehreHuzX1DB">
            Vi vill inte att Sverige ska riskera att klyvas genom att förutsättningarna
            för ett bra liv försämras på mindre orter. Därför har vi kämpat
            emot höjningen av moms på biobiljetter som hotar många biografer
            och den tillgängliga kultur de erbjuder. Momsen på biobiljetten
            måste återställas, men under den tid det tar att göra det så måste
            effekterna av höjningen snabbt bromsas på ett ändamålsenligt sätt.
            Därför vill Centerpartiet göra en satsning för kultur på landsbygden,
            mindre orter och i utanförskapsområden på bland annat biografverksamhet
            genom kultursamverkansmodellen.
          </p>
          <p xml:id="i-VkcG8bBiBmxbc7tCUanJGv">
            Det civila samhället gör och har gjort stora insatser för nyanlända
            i Sverige. Vi vill ge goda och långsiktiga möjligheter för att
            bidra till integration. Inom exempelvis idrotten, friluftslivet
            och folkbildningen finns stor förmåga att skapa verklig integration
            när människor möts utifrån intresse och delar erfarenheter. Det
            skapar också nätverk som kan ge vägar till jobb.
          </p>
          <p xml:id="i-9gZH3xY2FPRbBKqDGHNR3E">
            Idrott är bra både för det fysiska och psykiska välbefinnandet
            och det är viktigt att ta reda på orsakerna till att flickor slutar
            idrotta tidigare så att effektiva åtgärder kan sättas in. Det
            har också visat sig att spontanidrottsplatser lockar fler pojkar
            och män än flickor och kvinnor. Vi vill se en nationell jämförelse
            av hur mycket medel som kommunerna fördelar till barn- och ungdomsidrott
            samt hur fördelningen ser ut för pojkar respektive flickor. Centerpartiet
            vill att den befintliga skattelagstiftning som idag gör det dyrare
            och svårare för företag att sponsra damlag än herrlag ses över.
            Sammantaget vill vi att en utredning av vad som hindrar jämställd
            idrott genomförs, så att Riksidrottsförbundet utifrån det kan
            få ett tydligare uppdrag för att uppnå jämställdhet inom svensk
            idrott.
          </p>
          <head type="h1" xml:id="i-Cm1oqSmV3rn1tVyzMrnXps">
            6. Ökad trygghet i hela landet
          </head>
          <head type="h2" xml:id="i-76RPdmASF4YB27MRoDHysQ">
            6.1 Starkare trygghet i fråga om brott och övergrepp
          </head>
          <p xml:id="i-NS8ZWPbWpBwJzrEboQP2yw">
            Ansvaret för att garantera människor säkerhet och trygghet är
            en av statens viktigaste uppgifter. För att lösa denna uppgift
            krävs att antalet brott minskar, att polisen i högre grad ingriper
            under pågående brott samt att genomförda brott utreds och förövare
            döms. Tryggheten består också i att lagarna är tydliga och rättssäkerheten
            stark, så att ingen döms för brott som de inte har begått.
          </p>
          <p xml:id="i-DX4gdtsujNo5mdiKkci32m">
            Polisen måste vara närvarande, tillgänglig och synlig för människor
            i hela landet. Den ska ha ett långsiktigt mandat och de lokala
            poliserna ska i största möjliga mån jobba med uppgifter kopplade
            till det lokala området. Tryggheten ska värnas i hela landet,
            oavsett om du bor på landsbygden, i storstaden eller i något av
            våra utanförskapsområden.
          </p>
          <p xml:id="i-TiYuDvY2fLznvsCRS7k9vt">
            För varje brott som begås tilltar otryggheten. För att förhindra
            att förtroendet för polisen och rättsväsendet minskar krävs kraftfulla
            satsningar på ökad lokal polisiär närvaro, ökade resurser för
            att utreda och lagföra begångna brott och andra trygghetsskapande
            åtgärder.
          </p>
          <p xml:id="i-KaqzeEEVDzKgDzQMVgFRdY">
            Att förtroendet för rättsväsendet är högt samt att rättssamhället
            är stabilt och försvarar människors fri- och rättigheter i hela
            landet är grundläggande. Sverige är i grunden ett tryggt och säkert
            land, men den oro som sprider sig måste tas på allvar. Vår trygghet
            kräver en lokalt närvarande polis och ett rättsväsende som står
            rustat att hantera kriminaliteten. Det behövs mer effektiva insatser
            mot grov brottslighet, vardagsbrott och våld mot kvinnor. Därtill
            krävs ytterligare åtgärder mot terrorism och radikalisering samt
            mot kontroll och brottslighet i hederns namn.
          </p>
          <p xml:id="i-L7V1HvUTr4sXaTBHrye3ez">
            Polis
          </p>
          <p xml:id="i-HECxSCVAyQSULzjdhJEkR3">
            Polisen har en central roll för att beivra, begränsa och lösa
            brottslighet. De engagerade medarbetarna i Sveriges poliskår är
            många, men de poliser som tycker att arbetssituationen känns svår
            och överväger att överge sitt yrke är alltför många. Centerpartiet
            vill se en kraftig resursförstärkning till polisen för att garantera
            polisens lokala närvaro, öka antalet arbetade polistimmar, höja
            de hårt arbetande polisernas löner samt skapa förutsättningar
            för bättre arbetsvillkor och en bättre arbetsmiljö.
          </p>
          <p xml:id="i-7R4gcLeTXLULVG2dcsTLjz">
            Polisen och det övriga rättsväsendet måste vara förankrade lokalt.
            Intentionen bakom den nya nationella polismyndigheten var bland
            annat att fler poliser skulle jobba närmare medborgare, företagare
            och kommuner, men de senaste åren har utvecklingen i många delar
            av landet gått i motsatt riktning. Det är inte hållbart att lokalt
            arbetande poliser upprepat flyttas till andra arbetsuppgifter.
            För att värna och förstärka medborgarnas förtroende för polisen
            krävs att polisen inte enbart arbetar med grov kriminalitet, utan
            också kanaliserar resurser till arbetet med mer vardaglig brottslighet,
            som skadegörelse, stölder och buskörningar. En lokalt förankrad
            polis utgör också ett viktigt verktyg i kampen mot terrorism,
            då lokal förankring är en förutsättning för att kunna arbeta förebyggande
            och upptäcka individer som riskerar att radikaliseras.
          </p>
          <p xml:id="i-58N8F5jQ5EmVQpr2EpLKPm">
            Oavsett var i Sverige man bor ska man kunna känna trygghet i
            att polisen är närvarande. Centerpartiet vill att poliser ska
            vara lokalt förankrade och att invånarna i ett område ska veta
            vilka de lokala poliserna är. Med kontinuitet och erfarna poliser
            som stannar länge på samma tjänst är det lättare att arbeta långsiktigt
            med kontaktskapande, brottsförebyggande och trygghetsskapande
            åtgärder.
          </p>
          <p xml:id="i-UiAZ1CRuwTYnt3NrP2MC2e">
            Polisen har en central roll i en fungerande rättsstat för att
            beivra, begränsa och lösa brottslighet. Politikens roll är i första
            hand att ange inriktning och säkra resurser till verksamheten.
            Ett av målen med den nya polisorganisationen var att poliserna
            skulle komma närmare de människor vars fri- och rättigheter man
            är satt att skydda. Resultatet har istället blivit att polisen
            har centraliserats. Sverige har en poliskår med engagerade medarbetare,
            men många poliser går nu på knäna och överväger att överge sitt
            yrke. Centerpartiet vill ge polisen mer resurser för att klara
            av sitt uppdrag. Genom att satsa på polisen kan polisens lokala
            närvaro garanteras, antalet arbetade polistimmar öka, människor
            känna en större trygghet i att polisen kommer, polisernas löner
            höjas och förutsättningar för en bättre arbetsmiljö skapas. Med
            ytterligare resurser kan fler poliser utbildas och anställas.
            Fler civilanställda kan anställas, vilket frigör tid för polisen
            att fokusera på brottsbekämpning.
          </p>
          <p xml:id="i-HzrwARL3EsGoBAiBZQTCWM">
            Centerpartiet har i tidigare budgetmotioner därför föreslagit
            att polisen ska tillförs stora resurstillskott. Detta står vi
            fast vid och vi föreslår att Polismyndigheten tillförs 2 100 miljoner
            kronor år 2019 för att möjliggöra utbildning och anställning av
            fler poliser. Av samma anledning tillförs myndigheten 3 700 miljoner
            kronor år 2020 och 5 100 miljoner kronor år 2021.
          </p>
          <p xml:id="i-6BmyDvNddZRF4EiikFZTqE">
            För att öka antalet kvalificerade poliser krävs inte enbart att
            fler utbildas och anställs. Minst lika viktigt är att engagerade
            och kompetenta poliser ges möjlighet att kvarstå i tjänst. För
            att göra polisyrket mer attraktivt bör ytterligare resurser anslås
            till Polismyndigheten i syfte att möjliggöra en höjning av polisens
            löner. Dagens utveckling, där erfarna poliser i en oroväckande
            hög grad lämnar sitt yrke och där platserna på polisutbildningen
            inte fylls, måste vändas.
          </p>
          <p xml:id="i-AQQsPx4MBrS88Xb9KcMFZc">
            Centerpartiet har i tidigare budgetmotioner föreslagit att polisen
            ska tillföras resurser för att höja polisers löner. Högre löner
            för polisen är fortfarande prioriterat och i den satsning som
            beskrevs i föregående avsnitt finns utrymme också för en lönesatsning.
          </p>
          <p xml:id="i-HFRencFsEeApC6V4JuLQSm">
            Andelen utredda och uppklarade brott är för låg. Sverige behöver
            fler poliser, en mer effektiv resultatrapportering men också att
            polisen i högre grad tar hjälp av ny teknik för att vända utvecklingen.
          </p>
          <p xml:id="i-NMkqBsvC1rhg5seQLTpoV6">
            Förutsättningarna för polisens arbete förändras över tid. För
            att kunna tackla brott som begås via internet, och även inom andra
            områden, behövs en ökad specialisering hos polisen. Det behövs
            en praktiskt inriktad polisutbildning med akademisk koppling,
            där möjligheten att specialisera sig eller att kunna forska ökar.
            På så sätt säkerställs polisens behov av önskvärd expertis. En
            påbyggnadsbar högskoleutbildning är ett alternativ för att ge
            poliser möjlighet att specialisera sig på olika brottstyper.
          </p>
          <p xml:id="i-MWbCvSSxrZdbw3W3FDnK4G">
            Det bristande resultatrapporteringssystemet inom den svenska
            polisen bidrar till otydlighet och bristande förutsättningar för
            att fördela resurser rätt. I andra länder har man lyckats pressa
            tillbaka brottsligheten rejält genom tydlighet och uppföljning.
            Ett exempel är Compstat, som var en central del i New York-modellen,
            och som sedan 1990 bidragit till att man lyckats mer än halvera
            antalet våldtäkter och mord, samt reducera stöldbrotten med över
            80 procent.
          </p>
          <head type="h3" xml:id="i-52kJPKyBow6N7WqMGVRUGU">
            Rättsväsende och rättsstat
          </head>
          <p xml:id="i-S6XtKnCFYjZLjtU9oEkqXp">
            I en fungerande rättsstat måste förtroendet för rättsväsendet
            vara starkt. Om människor upplever att de brott de anmäler inte
            utreds, att polisen inte är närvarande, eller om ingen åtalas
            trots att det förefaller vara förhållandevis enkelt att bevisa
            vem som har begått brottet, riskerar detta förtroende att minska.
            Det riskerar i sin tur att leda till att människor inte anmäler
            brott.
          </p>
          <p xml:id="i-C7Nz4DseKCXSGmfCdcmXEd">
            För att upprätthålla förtroendet för rättsväsendet måste brottsoffer
            kunna känna sig säkra på att deras brottsanmälan tas på allvar.
            När brottsanmälningar läggs ner inom ett par dagar, trots att
            det för brottsoffret framstår som fullt möjligt att lösa brottet,
            kan uppfattningen att det är meningslöst att göra en brottsanmälan
            spridas. I förlängningen finns det också en risk att brottslingar
            känner sig så säkra på att gå fria att de begår brott utan tanke
            på följderna.
          </p>
          <p xml:id="i-GsGCPmPdKq5hpqrvfssxuT">
            Rättsväsendets grundinställning måste vara att brott ska utredas
            och gärningsmän lagföras. För att möjliggöra fler utredda brott
            krävs att hela rättskedjan stärks och håller ihop.
          </p>
          <p xml:id="i-Jn6JfhA5fRPA3SgR4acWWN">
            När polisen tillförs mer resurser för att klara upp fler brott
            snabbare kommer kraven på den resterande rättskedjan att öka.
            Centerpartiet anser därför att ytterligare resurser bör satsas
            på att stärka rättskedjan. Det kommer att innebära att fler grova
            brottslingar kan dömas och att fler vardagsbrott kan klaras upp.
          </p>
          <p xml:id="i-Fzs2zxMqLY3LxeH8d59xhQ">
            Utvecklingen av andelen brott som klaras upp är mycket oroande.
            Andelen ärenden som redovisas av polis till åklagare är för låg.
            Åklagarmyndigheten är den myndighet som leder förundersökningar,
            beslutar i åtalsfrågor och företräder det allmänna i domstol.
            Med fler uppklarade brott ökar behovet av åklagare. Centerpartiet
            anser därför att Åklagarmyndigheten bör tillföras ytterligare
            resurser och kommer att återkomma med förslag om detta i kommande
            budget.
          </p>
          <p xml:id="i-FVfCkwPuecEewkeb3YkgNa">
            Nationellt forensiskt centrum (NFC) är en viktig länk för att
            hela rättskedjan ska hålla ihop. Att Nationellt forensiskt centrum
            ges förutsättningar att arbeta effektivt är i många fall nödvändigt
            för att kunna genomföra brottsutredningar som håller för ett åtal.
            Om fler brott ska klaras upp krävs det att utredningar görs snabbt
            och med hög kvalitet. Centerpartiet anser att NFC bör tillföras
            ytterligare resurser för att möjliggöra en utökning av antalet
            anställda. Det skulle snabba på rättsprocesserna och leda till
            bättre bevisning. Centerpartiet avser därför att återkomma med
            förslag om detta i kommande budget.
          </p>
          <p xml:id="i-NPCswrPZuBbKnkAtUnL8SL">
            Polisens personsäkerhet och vittnesskydd är oerhört viktiga för
            att skydda rättssystemet. För att till exempel kvinnor som utsatts
            för våld i nära relation ska våga lämna en våldsam partner, är
            det nödvändigt att skyddet fungerar väl. Centerpartiet vill att
            polisen ska kunna ge ett bättre och mer välfungerande skydd, bland
            annat genom att de ges möjlighet att inte bara skydda en person
            utan också under begränsad tid ta över ansvaret för stöd till
            en utsatt, ett ansvar som kommunerna har i dagsläget. Centerpartiet
            kommer därför att återkomma med förslag om att stärka vittnesskyddet
            i kommande budget.
          </p>
          <p xml:id="i-SZMC9MFdJkARZCWcx7ZLkL">
            Om fler personer lagförs, och längre straff döms ut för vissa
            brott, ökar behovet av resurser inom Kriminalvården. Alternativet
            är överbelagda anstalet, där risken för oroligheter och flyktförsök
            ökar. Centerpartiet ämnar därför återkomma i kommande budget med
            förslag om hur Kriminalvården kan garanteras adekvata resurser.
          </p>
          <p xml:id="i-YKsgrzZ6Xyfsuuvs9ezmjp">
            Brottsoffret i centrum
          </p>
          <p xml:id="i-JMSwvs2uJtFJU2nfhbmmxS">
            Centerpartiet vill ha ett starkare brottsofferperspektiv i rättsväsendet.
            Personer som har blivit utsatta för brott måste ha rätt och möjlighet
            att få information från rättsväsendet om det aktuella fallet samt
            om vilka resurser som finns tillgängliga för att stötta brottsoffret.
            Därtill måste det finnas professionell personal som kan erbjuda
            det stöd som behövs. Centerpartiet vill att personer som har utsatts
            för brott enkelt ska kunna ta reda på vart de bör vända sig för
            att gå vidare med en polisanmälan och att brottsofferjourernas
            möjlighet att erbjuda hjälp ökar. De som har utsatts för grova
            brott och efterlevande till personer som mördats bör erbjudas
            stöd när gärningspersonen får permissioner eller friges.
          </p>
          <p xml:id="i-juqAMQZJvxbGGfBwLYQx8">
            Kommunernas arbete med brottsoffer fungerar olika på olika ställen.
            För invånarna kan det innebära att det är svårt att veta vart
            man ska vända sig då man har utsatts för ett brott. Bristen på
            helhetssyn gör också att vissa grupper av brottsdrabbade riskerar
            att falla mellan stolarna.
          </p>
          <p xml:id="i-73vvAcrGHNjCWu8eFyLn9L">
            Många brottsoffer vittnar om att svårigheten att få ut ett tilldömt
            skadestånd gör att kränkningen efter brottet blir än större. Det
            måste bli lättare för brottsoffer att få ut ett tilldömt skadestånd.
            När det gäller brottsoffer som tilldömts skadestånd för brott
            som har begåtts mot dem, och där gärningsmannen har dömts till
            fängelse, bör staten ta ett större ansvar för att det enskilda
            brottsoffret inte själv ska behöva kräva in skadeståndet från
            gärningsmannen.
          </p>
          <p xml:id="i-7GEMrwfHNq6reZcSnS2fNJ">
            Av de tillfrågade eleverna i årskurs 9 känner sig 13 procent
            inte trygga i skolan och ännu fler är rädda för andra elever.
            Så ska det inte vara. Brott som begås i skolan anmäls sällan och
            brottsoffren får alltför sällan ett erkännande av att de är just
            brottsoffer. Centerpartiet vill skärpa möjligheten att omgående
            flytta elever som allvarligt stör studieron eller tryggheten för
            övriga elever. Oavsett huvudman ska eleven kunna få hemstudier
            om hen inte kan flytta till en närliggande skola. Skolan ska inte
            utgöra en frizon för brott. En skola är skyldig att anmäla till
            Socialnämnden om de misstänker att det finns fara för ett barns
            hälsa och utveckling, men anmälningarna rör sällan händelser mellan
            elever. Centerpartiet vill därför, i likhet med till exempel Storbritannien
            och Finland, att skolor ska vara skyldiga att polisanmäla om de
            har skäl att misstänka att ett barn utsatts för sexualbrott eller
            brott mot liv och hälsa i eller kring skolmiljön samt att myndiga
            elever i högre grad ska förmås lämna en fullmakt som möjliggör
            för personal att kontakta föräldrarna i fall då det är av vikt.
          </p>
          <p xml:id="i-GiwPnZxxEAC9yQHgd5AeUC">
            Kvinno- och tjejjourer bedriver ett viktigt arbete med att stötta
            och hjälpa kvinnor och tjejer som utsätts för hot och våld. För
            att förstärka detta arbete vill Centerpartiet att anslagen till
            kvinno- och tjejjourerna ökar, vilket vi ämnar återkomma med i
            kommande budget.
          </p>
          <p xml:id="i-KsGqUe7jkXDfQ561nyEQnN">
            Också Nationellt centrum för kvinnofrid (NCK) gör värdefulla
            insatser när det gäller att sprida kunskap om mäns våld mot kvinnor
            samt för att utveckla metoder för omhändertagandet av utsatta
            kvinnor. Centerpartiet avser att återkomma med förslag om att
            stärka NCK i kommande budget.
          </p>
          <p xml:id="i-PRDK1FBcEbs1Zr2jEkEgLb">
            Under #metoo tydliggjordes att tjejer och kvinnor alltid har
            blivit utsatta för sexuella trakasserier och sexuella övergrepp.
            Alla förstod hur utbrett detta problem är i vårt samhälle. Samhället
            måste visa att det agerar för att stoppa kränkningarna, övergreppen,
            maktmissbruket och den tystnadskultur som gör detta möjligt. Där
            har alla ett ansvar att rannsaka sig själva och fundera på hur
            man själv bidrar till att förändra värderingar och attityder på
            arbetsplatsen, hemma, i skolan, i den ideella föreningen eller
            på myndigheter. För riktig förändring måste det personliga ansvaret
            kombineras med verkningsfulla och konkreta politiska förslag.
            Centerpartiet har förslag för att såväl underlätta arbetet med
            att förändra attityder som att ge ökade resurser till information
            och stöd, samt skärpa straffen för den som begår ett sexualbrott.
            Centerpartiet vill därför
          </p>
          <list style="ul">
            <item xml:id="i-VBCppYw5xqdZ7iP8Kf91vv">
              ge elever en bra sex- och samlevnadsundervisning
            </item>
            <item xml:id="i-WfLZoyjgtEetEehX8xZ21U">
              höja straffen för sexuellt tvång och sexuellt utnyttjande av
              person i beroendeställning
            </item>
            <item xml:id="i-FPRrJ3LwsRBvJcV5K6xSC5">
              höja straffen för samtliga våldtäktsbrott
            </item>
            <item xml:id="i-5ipZjyqKYfe2siwj2MchdP">
              förlänga preskriptionstiderna för sexualbrott
            </item>
            <item xml:id="i-76uvxiiQ8J49ermQsAoMJi">
              göra det enklare att säga upp personer som begår sexuella övergrepp
              eller trakasserar sina kollegor
            </item>
            <item xml:id="i-N3K7nTpBxyms9P9wTxCR6d">
              stärka tjej- och kvinnojourernas arbete
            </item>
            <item xml:id="i-6Df9ZwC4mQjkR6zrfk7ykD">
              fördubbla anslagen direkt till Nationellt centrum för kvinnofrid.
            </item>
          </list>
          <p xml:id="i-53oxNkXmQxg1649dxX4v7A">
            Brottsförebyggande och vardagsbrott
          </p>
          <p xml:id="i-KkfqfWfQayr8kbhKKVbC7i">
            Det bästa sättet att minska de negativa effekterna av brott för
            brottsoffer, förövare och samhället är att arbeta för att färre
            brott ska begås. Därför är det viktigt att det brottsförebyggande
            arbetet prioriteras. Det handlar dels om brottsprevention med
            fokus på att få individer att inte begå brott och dels om en strukturell
            brottsprevention på samhällelig nivå.
          </p>
          <p xml:id="i-PZUA2bhohv46ac3HT23ZLo">
            För att öka människors känsla av trygghet vill Centerpartiet
            förtydliga kommuners och andra offentliga aktörers brottsförebyggande
            ansvar. Företagare, civilsamhälle, kommuner och polis bör också
            samverka kring brottsprevention lokalt. Kunskapen om och användningen
            av BID-samarbeten (Business Improvement Districts), en internationellt
            etablerad metod för samverkan mellan privat och offentlig sektor,
            bör också öka. Dessutom bör ett brottsförebyggande perspektiv
            vägas in vid detaljplaneläggning.
          </p>
          <p xml:id="i-RPJgUtaHnJ5jieQNBNjw97">
            Centerpartiet vill utöka stödet till lokalt brottsförebyggande
            arbete som involverar civilsamhällets organisationer. Exempel
            på sådant arbete är grannsamverkan mot brott, förebyggande arbete
            i skolor och så vidare. Centerpartiet kommer att återkomma med
            förslag om att stärka det brottsförebyggande arbetet i kommande
            budget.
          </p>
          <p xml:id="i-FHPbjrqVqzdw1wRjrmwd22">
            Centerpartiet vill också att kommuner ska kunna söka statligt
            stöd för att göra insatser i stadsplaneringen för att skapa tryggare
            miljöer. Insatserna bör ske i av polisen utvalda utsatta områden,
            där exempelvis attacker mot blåljuspersonal är vanliga. Exempel
            på åtgärder för tryggare stadsplanering är att öppna upp klara
            siktlinjer för gående, sätta in ordentlig belysning och bygga
            bort gångbroar som det är enkelt att kasta sten på blåljuspersonal
            ifrån. När dessa resurser fördelas ska det ske i nära samverkan
            med lokala organisationer.
          </p>
          <p xml:id="i-JWgnxbz4LvC3HT3mkEhdWc">
            För att människor ska känna tillit till rättssystemet är det
            viktigt att vardagsbrott som drabbar många, till exempel stölder,
            kortbedrägerier eller nättrakasserier, tas på större allvar. De
            brott som det är vanligast att människor utsätts för i vardagen
            är ofta de som riskerar att skapa en känsla av otrygghet och misstro
            mot rättsväsendet. Centerpartiet har tidigare föreslagit att polisen
            bör få mer resurser i syfte att möjliggöra en ökad prioritering
            av vardagsbrottsligheten och kommer att återkomma med förslag
            om detta i kommande budget.
          </p>
          <p xml:id="i-5cGKB7jGZ7BFJZmm2xFv9W">
            Systematiska stölder från bland andra företagare och boende på
            landsbygden skapar oro och frustration, även om stölderna var
            för sig inte röner stort intresse från de rättsvårdande myndigheterna.
            De systematiska stölderna är exempel på brott som ofta inte ger
            någon påföljd alls för den som samtidigt begår andra liknande
            brott. Detta sänder fel signal. Centerpartiet vill stoppa systematiska
            stölder genom att se över straffrabatten. Vi inväntar också med
            intresse den utredning som tar sikte på dessa stölder och som
            beräknas vara färdig i januari 2019.
          </p>
          <p xml:id="i-Jadcc3gxmFhVjMcBAxnQih">
            Ett annat vanligt vardagsbrott är bedrägerier och identitetskapningar.
            Sådana brott skapar ofta en känsla av maktlöshet hos offret. Inte
            sällan lägger polisen dessutom ner utredningen snart efter att
            anmälan har inkommit. Detta tär på förtroendet för rättssamhället.
            Människor bör i högre grad kunna känna sig trygga på internet.
            För att fler bedrägerier ska kunna utredas behövs ökade kunskaper
            inom polisen och mer insyn och samordning mellan myndigheter så
            att bedrägerierna kan upptäckas och bestraffas. Det faktum att
            många bedrägerier spåras utomlands innebär också att ett ökat
            internationellt polisiärt samarbete, särskilt inom EU, behövs.
          </p>
          <p xml:id="i-4FAXxsPd8phKTeZRveCGHc">
            Idag är det svårt att avgöra om en identitetshandling är äkta
            eller falsk och det finns många myndigheter och privata aktörer
            som utfärdar dem. Det gör det lättare för kriminella att begå
            brott. Centerpartiet vill därför strama upp tillgången till identitetshandlingar.
          </p>
          <p xml:id="i-XpgeGeduCLytgVc43YXaiQ">
            Bekämpa inhemsk och utländsk terrorism
          </p>
          <p xml:id="i-HU3FGHPyFQmb53FctFqQGj">
            Samtliga former av våldsbejakande extremism är farliga. Inom
            vitmaktmiljön, den autonoma vänstermiljön och den islamistiska
            extremistmiljön finns det människor som utgör ett hot mot andra
            och mot samhället. Sveriges förmåga att förhindra och förebygga
            planering och utförandet av terroraktioner på svensk mark måste
            förstärkas.
          </p>
          <p xml:id="i-GhmtoRXbsnizkrV1SPc1wP">
            Polisen har själv angett att de saknar resurser för att effektivt
            kunna arbeta mot terrorism i hela landet. Centerpartiet har därför
            föreslagit att ytterligare resurser ska tillföras för att kunna
            intensifiera arbetet för att bekämpa terrorism. De ytterligare
            medlen behövs för att stärka det särskilda nationella insatskonceptet
            och den nationella insatsstyrkan. Centerpartiet kommer därför
            i kommande budget att återkomma med förslag om mer resurser till
            arbetet för att bekämpa terrorism.
          </p>
          <p xml:id="i-PK36Cz5gC4a4qzSMc4yb58">
            För att förhindra radikalisering vill Centerpartiet hindra offentliga
            medel från att gå till organisationer som sprider våldsbejakande
            och antidemokratiska budskap eller som verkar för rekrytering
            till eller uppmanar till stöd för av EU eller FN terrorlistade
            organisationer. Medel som har betalats ut från till exempel kommuner
            och som har gått till verksamheter som i efterhand visar sig ha
            spridit våldsbejakande budskap eller uppmanat till stöd för av
            EU eller FN terrorlistade organisationer bör krävas tillbaka.
          </p>
          <p xml:id="i-UFj6omxeMg4rR3ALFzpG8z">
            Det är ofta svårt att utreda brott som begåtts i andra länder.
            Särskilt gäller det brott som skett i syfte att hjälpa terrorlistade
            organisationer. Ofta saknas vittnen och annan bevisning. Centerpartiet
            vill göra det enklare att straffa brottslingar och terrorsympatisörer
            som återvänder från utlandet genom att följa Norges exempel och
            förbjuda samröre med terrororganisationer. Det skulle innebära
            att en åklagare inte behöver bevisa ett explicit terrorbrott,
            utan att det istället räcker att bevisa samröre med en av EU eller
            FN terrorlistad organisation för en fällande dom. Centerpartiet
            har varit med och drivit igenom att en utredning har tillsatts,
            med uppdrag att lämna förslag på nödvändiga förändringar. Utredningen
            ska vara klar 2019.
          </p>
          <p xml:id="i-C9yTXU5hsW9zCPEhvhLyFL">
            Samhällets insatser kan heller inte endast rikta in sig på de
            direkta utförarna av terrordåd. Vi behöver även komma åt de personer
            och organisationer som hjälper och stödjer terroristerna i deras
            handlingar. Den som stödjer en terrororganisation utgör ett hot
            och Centerpartiet vill därför att stödjande av terrororganisation
            kriminaliseras. Det skulle innebära att det blev kriminellt att
            till exempel dela information med en terrorgrupp eller att hjälpa
            till med administrativa uppgifter.
          </p>
          <p xml:id="i-67BzeL3grEWMD7M6HeuxVj">
            Demokratin angrips av flera olika grupper som vill påverka vårt
            samhälle med våld och hot. Hoten kommer dels från den islamistiska
            miljön men även från vitmaktmiljön och den autonoma vänstermiljön.
            Inte minst har Nordiska motståndsrörelsen tydligt visat att de
            är villiga att använda såväl våld som hot mot sina motståndare.
            Vi måste skydda de enskilda människor som drabbas direkt av angreppen
            och skydda alla andra från attacker mot vår demokrati. Ett kriminaliserande
            av deltagande i våldsbejakande organisationers verksamheter bör
            inkludera Nordiska motståndsrörelsen och liknande rörelser, men
            också den autonoma vänstern och islamistiska organisationer.
          </p>
          <p xml:id="i-RzTHvvhdyMP1jJpx7DkUsA">
            För att mota tillbaka de våldsbejakande organisationerna måste
            samhället även markera ännu tydligare än idag. Det finns möjlighet
            i ordningslagen att ställa krav eller till och med att säga nej
            till demonstrationer när man vet att det till exempel har gått
            våldsamt till förut, men det sker inte tillräckligt ofta. Centerpartiet
            vill se en förändring i hanteringen av ansökningar om demonstrationstillstånd.
          </p>
          <p xml:id="i-B78KUjKn1keeE9tbhsAC2T">
            Nazismen vädrar morgonluft och antisemitism och annan intolerans
            sprider sig. Därför är det viktigt att vi tar tydliga steg för
            att komma ihåg historien och ökar kunskaperna kring extremism
            och Förintelsen, till exempel genom stöd till ideella organisationer
            och hågkomstresor till Förintelsens minnesplatser. För att öka
            tryggheten för utsatta grupper bör vi också se över möjligheten
            att stärka säkerheten i lokaler som tillhör trossamfund och utsatta
            organisationer i civilsamhället.
          </p>
          <p xml:id="i-XxrV8C9aJMAacJi1n7jsbj">
            Att myndigheter inte får dela information med varandra kan vara
            ett stort hinder i kampen mot terrorismen. Viktiga uppgifter riskerar
            att falla mellan stolarna och information riskerar att inte nå
            dem som berörs. Centerpartiet vill värna de spärrar som rör sekretess
            och som finns för att värna den personliga integriteten, men för
            att arbetet mot terrorism ska fungera krävs ett regelverk som
            gör det möjligt att utbyta information effektivt och rättssäkert.
            Det kan röra sig om information om personer som utgör ett säkerhetshot,
            till exempel personer som återvänder från strider för våldsbejakande
            organisationer eller personer som är i behov av stödinsatser för
            avradikalisering. Centerpartiet har varit med och drivit igenom
            att en utredning har tillsatts, med uppdrag att lämna förslag
            på nödvändiga förändringar. Polismyndigheten har också givits
            i uppdrag att utreda hur informationsutbytet ser ut idag och hur
            det eventuellt kan förändras inom ramen för nu gällande lagstiftning
            i avvaktan på ny reglering.
          </p>
          <p xml:id="i-LY1qKtGeWc4oBa6wmsRSXh">
            Terrorresor ska i första hand straffas, men det är tydligt att
            samhället inte klarar utmaningen att hantera dem som återvänder
            efter att ha anslutit sig till terrororganisationer. Brister finns
            hos såväl kommuner som de statliga myndigheterna och det övriga
            rättsväsendet. Alla delar av samhället bär därför ett ansvar att
            prioritera denna fråga avsevärt högre för att värna den nationella
            säkerheten. Det tyngsta ansvaret vilar dock på staten. Centerpartiet
            vill att ett nationellt resursteam ska arbeta operativt med återvändare
            och radikala miljöer.
          </p>
          <p xml:id="i-LrGrMqCqfZwMd1gXwZJZvp">
            Terrororganisationerna lutar sig till stor del på en fungerande
            intern ekonomi. Det arbete som görs för att förebygga radikalisering
            och stoppa enskilda terrorattacker är mycket viktiga, men för
            att stoppa terrororganisationerna måste deras finansiering strypas.
            I Europa försvinner varje år enorma summor genom bedrägerier.
            En del av dessa pengar tvättas för att sedan finansiera terrororganisationer.
            För att motverka detta vill Centerpartiet se en ökad transparens
            för pengatransaktioner och att anmälan av vissa cyberbrott, till
            exempel mot banker, blir obligatoriskt.
          </p>
          <p xml:id="i-6ht4ooUK5CrKkSY7Q1AYW2">
            Oroväckande ofta hetsar människor andra till brott, till exempel
            på internet. Trots detta har mycket få dömts för uppvigling de
            senaste åren. Det kan aldrig vara acceptabelt att uppmana andra
            att begå brott. I ett rättssamhälle måste vi försäkra oss om att
            den typen av beteende straffas. Mot bakgrund av hur få som döms
            för uppvigling vill Centerpartiet se över hur uppviglingslagstiftningen
            kan uppdateras. Centerpartiet vill också ha en straffskärpning,
            där dagens nivå på böter eller fängelse i sex månader höjs.
          </p>
          <p xml:id="i-BJg3Cm5V3AwgUMqDfqx2cB">
            Med en förändrad omvärld och en polisorganisation som har svårt
            att klara sina arbetsuppgifter har det blivit tydligt att Beredskapspolisen
            skulle behövas för att bistå polisen, till exempel vid terrordåd.
            Polisen skulle få större möjligheter att sköta sina kärnuppgifter
            – att skydda medborgarna och lösa brott – om de i vissa situationer
            fick understöd av en beredskapspolis, som exempelvis kan överta
            ansvaret för skydd av viktiga byggnader i en situation då polisens
            börda ökar tillfälligt. En nationell polisreserv skulle göra att
            Sverige var bättre rustat för att hantera en eventuell terroristattack
            än idag. Centerpartiet kommer i kommande budget att återkomma
            med förslag om att inrätta en nationell polisreserv. Det är då
            också viktigt att polisens volontärverksamhet stärks. Volontärverksamheten
            består av människor som ideellt hjälper polisen i myndighetens
            trygghetsskapande arbete, något som dels ökar effektiviteten i
            arbetet och dels avlastar polisen.
          </p>
          <p xml:id="i-GbwmiuT8KjjLxfAjbUfp2b">
            Brott och straff
          </p>
          <p xml:id="i-FJv77h99EgaPLizn4GLcmx">
            Sverige står inför många utmaningar när det gäller frågor som
            rör brott och straff. Den grova organiserade brottsligheten, som
            ofta utnyttjar samhällets mest utsatta i sin brottslighet, måste
            stoppas, bland annat genom förebyggande verksamhet och genom ett
            ökat samarbete mellan olika myndigheter, såsom Försäkringskassan,
            Skatteverket och Polismyndigheten. Därtill finns en rad komplexa
            frågor som rör unga lagöverträdare, som bör mötas av tydliga och
            konsekventa reaktioner och skärpta straff, samtidigt som det säkerställs
            att straffet i sig inte bidrar till att driva den unge in i ett
            kriminellt vuxenliv.
          </p>
          <p xml:id="i-91fAnG8quYqTofNfov84ie">
            Vissa frågor på trygghetsområdet behöver lyftas särskilt. Det
            gäller bland annat sexualbrott och hedersbrott, men även de utsatta
            områden där kriminaliteten skapar otrygghet och förstör unga människors
            liv.
          </p>
          <p xml:id="i-ThNS6WDE7AUURsEAY85Ni2">
            När våldtäktsmän och personer som gör sig skyldiga till våldsbrott
            döms till så korta straff att de upplevs som kränkande för brottsoffren
            sänds signalen att samhället inte ser allvaret i det brott som
            har begåtts. Centerpartiet vill att samhället ska markera tydligare
            mot dessa brott och vill därför se skärpta straff för exempelvis
            sexualbrott, brott mot barn, mord och andra grova våldsbrott.
            Det är också problematiskt att domstolarna, trots upprepade lagändringar,
            inte förefaller tillämpa hela den tillgängliga straffskalan.
          </p>
          <p xml:id="i-7k1X5DgkSkThXwEgrdgfoe">
            Lagstiftaren har tidigare gjort ändringar som syftat till att
            skärpa straffen, utan att ändringarna gett effekt. Centerpartiet
            vill att ytterligare en översyn av lagstiftningen görs för att
            nå en tydlig förändring i straffmätningen. Utvisning bör också
            användas i fler fall. Minimistraffet bör höjas för vissa brott
            och villkorlig utvisning möjliggöras, vilket skulle innebära att
            man kan bli utvisad senare om man begår ett nytt brott inom en
            viss tid efter domen. Centerpartiet vill också att utvisning på
            grund av brott ska användas i fler fall då någon döms för allvarlig
            brottslighet, till exempel i fall då någon döms för brott till
            fängelse mellan sex månader och ett år – oavsett om det föreligger
            risk för återfall eller inte. Med en sådan lagstiftning skulle
            till exempel den som döms för ett bostadsinbrott eller för grov
            kvinnofridskränkning kunna utvisas.
          </p>
          <p xml:id="i-7EduRiwfuxAA3NKT1mNttP">
            Centerpartiet vill ha en nollvision för våld och förtryck i nära
            relationer och sexualiserat våld. Kränkande glåpord och kränkningar
            av den fysiska integriteten är bara några av de handlingar som
            flickor och kvinnor får utstå. Hösten 2017 avslöjades genom #metoo
            hur utbrett problemet är och att snart sagt varje flicka eller
            kvinna har drabbats av övergrepp eller övertramp. Det är oacceptabelt
            att detta får fortgå och skarpare åtgärder behövs för att stoppa
            det.
          </p>
          <p xml:id="i-Q8iMNnhWYJttf5VcPwDNGw">
            Människor som blivit utsatta för sexualbrott vittnar ofta om
            en känsla av utsatthet, inte bara vid brottstillfället utan även
            inom ramen för rättsprocessen. Att ha ett målsägandebiträde man
            litar på genom rättsprocessen är därför viktigt. Centerpartiet
            vill öka tryggheten för brottsoffer genom att ge större möjlighet
            att byta målsägandebiträde, precis som man kan byta försvarare.
            Centerpartiet vill också utreda om kraven som ställs för att få
            ett målsägandebiträde kan sänkas.
          </p>
          <p xml:id="i-39uNbooNgsUncoemkCoNtw">
            Sexualbrottens integritetskränkande natur gör att straffen måste
            vara kännbara. Straffet måste i högre grad spegla brottets allvar.
            Vi vill höja straffet för våldtäkt och våldtäkt mot barn. För
            att de allvarligaste brotten ska straffas hårdare vill Centerpartiet
            införa synnerligen grov våldtäkt som en ny brottsrubricering och
            att detta brott ska leda till fängelse mellan 7–10 år. Barn och
            ungdomar är en väldigt sårbar grupp för vilka konsekvenserna av
            sexualbrott kan vara ännu mer långtgående och allvarliga än de
            är för vuxna personer. Centerpartiet vill därför skärpa straffet
            för köp av sexuell handling av barn. Vi vill också att preskriptionstiden
            för sexualbrott mot barn ska tas bort och att preskriptionstiderna
            för sexualbrott generellt förlängs.
          </p>
          <p xml:id="i-7QgcDT5nb9po2Rb7TqQTDu">
            Alltför många kvinnor utsätts för ovälkomna sexuella närmanden.
            Inte sällan sker detta i det offentliga rummet och för många kvinnor
            är det en del av vardagen. Det är oacceptabelt att flickor och
            kvinnor inte ska kunna röra sig i det offentliga rummet utan rädsla
            för att bli antastade. Arbetet mot sexuellt ofredande i offentlig
            miljö bör stärkas. Centerpartiet har tidigare föreslagit att arbetet
            mot sexuellt ofredande i offentlig miljö bör tillföras ytterligare
            resurser och stärkas. I kommande budget avser vi att återkomma
            med förslag om detta. Resursförstärkningen bör då bland annat
            användas för att möjliggöra fler närvarande poliser vid offentliga
            evenemang, ökad kameraövervakning och fler utredare som kan ta
            eventuella anmälningar vidare. Vi vill också införa en ny brottsrubricering
            – grovt sexuellt ofredande – med minimistraff fängelse i nio månader.
            Det ska till exempel ta sikte på situationer där grupper av gärningsmän
            angriper en person.
          </p>
          <p xml:id="i-5wHrKcDp7WKNgEwKyGPtRp">
            Att genom olaga tvång tvinga en person till en sexuell handling
            eller att sexuellt utnyttja en person i beroendeställning, till
            exempel en anställd, är brott som med den nya lagstiftningen rubricerats
            som sexuellt övergrepp. Brottet leder ofta inte till något mer
            än några månaders fängelsestraff, villkorlig dom eller skyddstillsyn.
            Påföljderna har flera syften och ska bland annat spegla hur allvarligt
            vi ser på brott. Därför vill vi höja straffet för sexuellt övergrepp.
          </p>
          <p xml:id="i-81w2R75Jkad3eR8sGyDfsQ">
            I Sverige räknas brottet barnpornografi som ett brott mot allmän
            ordning. Straffsatserna är relativt låga, vilket i kombination
            med att det ofta inte finns någon målsägande gör att brotten inte
            prioriteras i den grad som är önskvärd. Centerpartiet vill att
            detta brott ska räknas till sexualbrotten, vilket skulle leda
            till att brottet prioriterades högre och förhoppningsvis till
            fler fällande domar. Fler tekniska verktyg bör också användas
            för att stoppa tillgången till barnpornografi. Exempel på sådana
            är polisens spärrlista och olika detekteringsverktyg samt blockeringsverktyg
            som kan användas för att spåra användare som på datorer inom offentlig
            verksamhet laddar ned eller förvarar barnpornografi. Centerpartiet
            vill också att miniminivån på straffet för barnpornografi ska
            höjas.
          </p>
          <p xml:id="i-Kcooj38YKsoewujywJEq3x">
            Hedersbrotten måste tas på stort allvar. Alla människor ska ha
            möjlighet att leva sina liv som de vill, utan att förtryckas och
            tvingas in i äktenskap eller utifrån gamla föreställningar om
            heder förhindras från att utvecklas på det sätt de vill.
          </p>
          <p xml:id="i-DWS4jkEP6Y5ykxc8hZtrCm">
            När det gäller hedersproblematik finns det stora brister i kunskap
            hos polis, åklagare och domstolsväsende, vilka har centrala roller
            för att brottsoffren ska kunna få rätt hjälp och stöd. För att
            kunna hjälpa dem som utsätts behövs en ordentlig satsning på utbildning
            i hedersproblematik för att de som söker stöd från samhället ska
            kunna få rätt hjälp. Centerpartiet kommer därför att återkomma
            med förslag om detta i kommande budget. Centerpartiet vill därutöver
            se en förändring i svensk lag som säkerställer att hedersmotiv
            ses som en försvårande omständighet.
          </p>
          <p xml:id="i-DYCZCCSMpXNRQDDmeu1eAw">
            I vissa områden har problemen med unga lagöverträdare växt de
            senaste åren. Bilar sätts i brand och räddningstjänst och ambulanspersonal
            kan inte längre tryggt hjälpa människor utan att utsätta sig själva
            för fara.
          </p>
          <p xml:id="i-JZitVb5aNoqNaseKduwbjs">
            Ungdomars brottslighet måste få tydliga och konsekventa reaktioner
            från samhället. Skärpta straff behövs, men även ett bemötande
            som inte gör att den unge drivs in i ett kriminellt vuxenliv.
            För att motverka den farliga utvecklingen med unga lagöverträdare
            vill Centerpartiet skärpa lagföringen och omhändertagandet av
            unga brottslingar. Lagstiftningen behöver ses över så att unga
            människor som behöver förflyttas från skadliga miljöer kan omhändertas
            så snabbt som möjligt. Centerpartiet vill också att det skapas
            fler förebyggande projekt där polis och räddningstjänst finns
            närvarande i unga människors liv. Unga som får en möjlighet att
            se hur polisen och räddningstjänsten arbetar har visat sig mindre
            benägna att begå brott mot dessa.
          </p>
          <p xml:id="i-QymjzS8fLPMeGXWzWwSQjc">
            Centerpartiet anser att skyddet måste öka för alarmeringstjänst-
            samt hälso- och sjukvårdspersonal. Dessa grupper har inte samma
            juridiska skydd mot angrepp som polisen har, då det arbete de
            utför oftast inte innebär myndighetsutövning. Centerpartiet vill
            ge personal i räddningstjänst samt hälso- och sjukvård ett starkare
            skydd genom att kriminalisera våld mot alarmeringstjänstpersonal.
            Den sjukvårdspersonal som varje dag arbetar för att rädda liv
            måste vidare skyddas från hot, nedsättande omdömen och våld. Där
            har polisen en viktig roll att fylla.
          </p>
          <p xml:id="i-6b4bNfU44wxmugKjBB7N6A">
            Regeringens utredning går inte tillräckligt långt för att markera
            allvaret i de angrepp som begås så gott som dagligen mot sjukvårds-
            och blåljuspersonal och träffar endast grovt våld eller hot mot
            tjänsteman. Centerpartiet vill att våld mot tjänsteman blir ett
            särskilt brott med en straffskala som börjar på sex månaders fängelse
            vilket skulle innebära att ett knytnävsslag i ansiktet på en polis
            har ett straffvärde om lägst sex månaders fängelse – att jämföra
            med dagens cirka en till två månaders fängelse. Vi vill även införa
            en ny brottsrubricering – våld mot alarmeringspersonal – som bland
            annat omfattar angrepp mot sjukhuspersonal och som även det ska
            leda till fängelse i minst sex månader.
          </p>
          <p xml:id="i-9158DTWmvpCztUNWpTGgfJ">
            Centerpartiet vill, med start i vissa utsatta områden, ställa
            krav på snabba och precisa ingripanden även mot småbrott och vardagsbrottslighet.
            Eftersom brottskarriärer i de allra flesta fall inte inleds med
            grova brott kan nolltolerans även mot småbrottslighet på längre
            sikt stoppa och vända utvecklingen. Att säkerställa en lokalt
            förankrad polis med fler och synliga poliser och med mer resurser
            är en förutsättning för detta. Även ökad användning av övervakningskameror
            behövs för att säkerställa bevisning i de brott som begås.
          </p>
          <head type="h2" xml:id="i-2jS6e5eSFpu5LPEdgBtouj">
            6.2 Nära och tillgänglig vård när du behöver den
          </head>
          <p xml:id="i-6hv4fvks13PfZtfzoW3m6n">
            Vården och omsorgen ska hålla hög kvalitet och finnas tillgänglig
            för alla i hela landet. För Centerpartiet är det viktigt att alla
            människor – oavsett ålder, kön eller bostadsort – har rätt till
            en nära och tillgänglig vård.
          </p>
          <p xml:id="i-8jzM2jqvuqfTqf4B1Czejb">
            Ökad tillgänglighet och minskade köer
          </p>
          <p xml:id="i-4smH7TFGWsazdCdPQHJ1U3">
            Grunden för en välfungerande hälso- och sjukvård i hela landet
            är en väl utbyggd primärvård. Bristande tillgänglighet leder till
            större regionala och sociala klyftor, där bostadsort avgör vilken
            vård man får. Därför måste förutsättningarna för en utvecklad
            primärvård bli bättre, så att vården kommer närmare människor
            och tryggheten ökar.
          </p>
          <p xml:id="i-Xv3DzDTyTqmjYVoXUDogR4">
            Svensk primärvård har länge haft stora problem. Det är svårt
            för patienter att få tid hos en läkare och bara drygt 40 procent
            av svenskarna har en fast läkarkontakt. Många söker sig till akutmottagningarna
            istället för sin vårdcentral för att få hjälp, med långa väntetider
            på akutmottagningarna som följd.
          </p>
          <p xml:id="i-BfuLXVzPJxk2EAxsj1ZKyk">
            Den viktigaste orsaken till problemen i primärvården är bristen
            på fasta läkare. Trots en hög läkartäthet fattas det i Sverige
            läkare på vårdcentralerna. I vissa landsting är det färre än 30
            procent av patienterna som har en fast läkarkontakt. Samtidigt
            arbetar omkring 1 000 stafettläkare i den svenska vården, något
            som kostar landstingen 1 miljard kronor per år.
          </p>
          <p xml:id="i-MBi7k7HJNgZxGctVf8NaZE">
            Problemen i primärvården går att lösa. Det visar inte minst utvecklingen
            i Norge, som gått från att bara halva befolkningen haft en fast
            läkarkontakt i primärvården till att nästan alla har det idag.
            En av de viktigaste förändringarna som gav Norge en stark primärvård
            handlar om att läkare fått möjlighet att driva egna verksamheter
            i liten skala.
          </p>
          <p xml:id="i-QmxBCRGBc1F8LA4pLJh1Ts">
            Centerpartiet vill att patienter ska ha rätt till en fast läkarkontakt
            i primärvården, vilket innebär att de patienter som vill, ska
            få lista sig hos läkare istället för på mottagningar som idag.
            Enligt Läkarförbundet kommer det att saknas omkring 2 000 allmänmedicinska
            specialister framöver. Det är inte realistiskt att vi ska kunna
            utbilda tillräckligt många för att täcka behovet. Därför anser
            Centerpartiet att man bör öppna upp för fler specialiteter, till
            exempel barnläkare och geriatriker, samt erfarna läkare med endast
            läkarlegitimation, att kunna etablera sig i primärvården med eget
            patientansvar.
          </p>
          <p xml:id="i-Xy7FsMgS9MmzXfAf3k7Q1x">
            En nyckel till att den svenska sjukvården ska bli mer tillgänglig
            för människor i hela landet är att bejaka entreprenörskap och
            möjliggöra små vårdenheter. Genom att tillåta små personägda vårdcentraler
            kan det bli attraktivt för svenska läkare att arbeta i primärvården
            och därigenom öka tillgänglighet och valfrihet. En egen verksamhet
            ger kontinuitet i mötet mellan patient och läkare samtidigt som
            läkaren får större möjligheter att påverka sin arbetssituation.
            Det skulle också göra det enklare att bedriva vård på landsbygden.
          </p>
          <p xml:id="i-Kuz4UVH77wSFBFe1uxVg9g">
            Det lönar sig långsiktigt att satsa på en väl fungerande första
            linjens sjukvård. En genomgripande reform med utbyggd primärvård
            skulle därför innebära en besparing på sikt. Genom en välfungerande
            primärvård kan fler människor få vård snabbare och billigare,
            samtidigt som sjukhusvården fokuseras på dem som behöver den mest.
          </p>
          <p xml:id="i-7DzaqXHj9UGyA7RMb2TzkL">
            Under Alliansens år vid makten minskade köerna och tillgängligheten
            i vården ökade. Detta uppnåddes genom att en mångfald av alternativ
            släpptes in samtidigt som kortare köer premierades. Köerna i såväl
            primärvård som specialistsjukvård har ökat sedan den rödgröna
            regeringen tog bort den kömiljard som Alliansen införde. Samtidigt
            ägnade regeringen stor kraft under föregående mandatperiod åt
            att göra det svårare för de privata aktörer som gör vården mer
            tillgänglig.
          </p>
          <p xml:id="i-FYWC3QvVwLTVBpMkJuYHzx">
            De växande köerna i sjukvården gör att vården bli mer ojämlik.
            Skillnaderna i tillgänglighet till exempelvis specialistsjukvård
            är idag stor mellan landstingen. Om köerna tillåts växa mer, kommer
            vi att hamna i ett läge där bostadsort och ekonomi spelar en avgörande
            roll för vilken vård man kan få och när.
          </p>
          <p xml:id="i-7LTVZLETqehMh8rJjdae1Y">
            För att kunna korta köerna och öka tillgängligheten för patienten
            behöver fler aktörer få möjlighet att hjälpa till att utföra vården.
            Med en åldrande befolkning ökar behoven och vi behöver ställa
            allt högre krav på att få ut mer vård för varje skattekrona. Att
            fler fristående utförare får vara med och leverera vård och omsorg
            är direkt avgörande för att klara detta.
          </p>
          <p xml:id="i-UB2T9XdzocLNnRzKk3wWem">
            När man är sjuk har man rätt att snabbt få träffa en läkare och
            få den vård man behöver, oavsett var i landet man bor. Som patient
            ska man också kunna räkna med en snabbare och mer tillgänglig
            vård genom hela vårdkedjan. Centerpartiet avser därför att tillföra
            resurser för att korta tiden från diagnos till påbörjad eller
            slutförd behandling. Modellen innebär att landstinget får en summa
            pengar om de kan erbjuda patienten tidig kontakt med läkare på
            vårdcentral, vilket ska ske inom tre dagar. Landstingen kan också
            få del av en större summa om de uppfyller kraven på snabbhet från
            diagnos till påbörjad eller slutförd behandling. Givetvis med
            bibehållen kvalitet i hela vårdkedjan.
          </p>
          <p xml:id="i-2K8ksHiPdcunxW2VnjksKX">
            Sverige hamnar långt ner i jämförelse med andra OECD-länder vad
            gäller patienternas upplevelse av information och delaktighet
            i vården. Det saknas tydlig och lättillgänglig information till
            patienterna om tillgänglighet och vårdkvalitet. De kvalitetsregister
            och öppna jämförelser som finns idag är inte anpassade efter vanliga
            medborgare. Därför föreslår Centerpartiet att 1177 byggs ut till
            en nationell portal, där patienten enkelt kan jämföra vårdgivares
            kvalitet och tillgänglighet.
          </p>
          <p xml:id="i-UJPRMAPVSrUFx8pEoFEEmL">
            På detta sätt kan patienten få bättre information om kvalitet
            och kötider. Det måste bli tydligt för patienten redan vid remitteringstillfället
            vilka vårdgivare – både i hemlandstinget och i andra delar av
            landet – som kan erbjuda vård i tid. Patienterna måste därtill
            få en tydlig rättighet att vid remitteringstillfället få information
            om i vilket landsting väntetiderna är kortast – både om hemlandstinget
            och om landstingen i andra delar av landet. Centerpartiet vill
            även skärpa patientens rätt till vård i tid genom att införa en
            skyldighet för landstingen och regionerna att erbjuda vård i antingen
            ett annat landsting eller i den privatfinansierade sjukvården.
            Om detta inte följs ska ett vite åläggas landstinget.
          </p>
          <p xml:id="i-2ii1znR39m1d2M8tCg3Cvc">
            Den avancerade vården går mot att koncentreras till färre enheter,
            eftersom vårdgivare ofta behöver tillräckligt stora volymer för
            att uppnå högsta möjliga kvalitet. Om vi ska kunna erbjuda en
            god vård till alla människor i hela landet krävs därför bättre
            och mer effektiva transporter.
          </p>
          <p xml:id="i-AjwkhZu4NYfwhdz5T2ZiCZ">
            Ambulanshelikoptrar har potential att rädda liv. Undersökningar
            visar att dödligheten skulle kunna minska med så mycket som en
            tredjedel om patienter i högre grad transporterades med helikopter.
          </p>
          <p xml:id="i-CDE9L471fGvPBW3Hf8bYQT">
            Idag saknas dock ett sammanhållet och rikstäckande system med
            ambulanshelikoptrar, vilket är en nackdel som påtalats i ett flertal
            utredningar. Det är inte främst resursbrist som hindrar skapandet
            av ett rikstäckande system med ambulanshelikoptrar. I stället
            är det avsaknaden av nationell samordning som är det huvudsakliga
            problemet. Centerpartiet vill att en nationell organisation för
            ambulanshelikoptrar skapas. Med en nationell ambulanshelikopter
            kan insatserna samordnas, dels mellan olika landsting och dels
            med andra myndigheters helikopterresurser, och riktas dit de behövs.
            På så sätt kan vi skapa bättre förutsättningar för en tillgänglig
            vård i hela landet.
          </p>
          <p xml:id="i-RpauTUapUDWUmJ5Cjybmsf">
            Bättre stöd vid psykisk ohälsa
          </p>
          <p xml:id="i-LLXxZYDTHs11FHDPb6gTbZ">
            Den psykiska ohälsan ökar – framför allt bland barn och unga
            samt kvinnor. Orsakerna är komplexa. Det kluvna samhället, där
            vissa grupper befinner sig i arbetslöshet och utanförskap, spelar
            stor roll i sammanhanget. För unga personer är bristerna i den
            svenska skolan, mobbning, dålig självkänsla och problem inom familjen
            några tänkbara orsaker. Kvinnors psykiska ohälsa tros ha viss
            koppling till effekterna av dagens familjebildningsmönster. Samtidigt
            som kvinnor i genomsnitt utför fem timmar mer obetalt arbete under
            en vecka jämfört med män, arbetar långt fler mammor heltid idag
            jämfört med för 30 år sedan.
          </p>
          <p xml:id="i-58qjNSmHW63zRmbLZYJeYt">
            Allt fler barn och unga uppger att de lider av psykisk ohälsa.
            Samtidigt finns stora brister i tillgängligheten till stöd för
            barn och unga som mår dåligt med oacceptabelt långa köer till
            barn- och ungdomspsykiatrin. De regionala skillnaderna är dessutom
            stora.
          </p>
          <p xml:id="i-HsKb1hKDC4fx6SqKkZ4pig">
            I syfte att korta köerna och förbättra tillgängligheten i barn-
            och ungdomspsykiatrin har Centerpartiet föreslagit att ytterligare
            resurser ska tillföras. I denna motion anslås 300 miljoner kronor
            per år för detta. Pengarna ska gå till de landsting och regioner
            som säkerställer att barn och unga får psykiatrisk vård snabbare
            än idag. Pengarna tillförs därför enligt samma princip som tillgänglighetsmiljarden.
            Det innebär att stimulanspengarna utbetalas först när ett landsting
            eller en region kortat köerna till barn- och ungdomspsykiatrin.
          </p>
          <p xml:id="i-3MqbQt8UADi6SbVDCKqjnu">
            På många platser i Sverige är avstånden till vården långa. Samtidigt
            är det en stor andel unga, inte minst tjejer, som mår psykiskt
            dåligt. För att öka tillgängligheten till vård i hela landet har
            Centerpartiet föreslagit en satsning på mobila ungdomsmottagningar.
            Vi ämnar återkomma med en sådan satsning i kommande budget.
          </p>
          <p xml:id="i-3Zqm6RcpvD7zKuVLbMFdhT">
            Även vuxna personer som lider av psykisk ohälsa måste få bättre
            tillgång till snabb samtalshjälp. Detta förutsätter ökad tillgänglighet
            i primärvården. I både England och Norge har man arbetat framgångsrikt
            genom att öka tillgången till stöd vid vanliga psykiska tillstånd
            såsom ångest och depression. Den som är i behov av hjälp ska snabbt
            kunna få ett första samtal och en bedömning av vilken typ av stöd
            man behöver få. För personer med lindriga symptom kan onlinesessioner
            vara tillräckliga, medan människor med större behov slussas vidare
            till rätt vårdnivå. Även personer som befinner sig i långvarig
            arbetslöshet kan med detta arbetssätt erbjudas coachningsstöd
            via telefon, till exempel vid social fobi som utgör ett hinder
            för den som ska söka ett arbete.
          </p>
          <p xml:id="i-AzQABmTpCg6z55ppAoAwJx">
            Centerpartiet ämnar återkomma med förslag om satsningar som syftar
            till att öka tillgången till behandling av psykisk ohälsa. Satsningen
            riktas till samtliga landsting och regioner för att säkerställa
            att människor med viss psykisk ohälsa kan erbjudas snabbt psykoterapeutiskt
            stöd utan remiss. Varje landsting och region får utforma ett system
            som passar de lokala förutsättningarna, men utgångspunkten ska
            vara att man erbjuder snabbt stöd i olika former.
          </p>
          <p xml:id="i-zS44cscMkixMyiCfQU7tq">
            En del av satsningen viks åt utbildning, så att fler kan få kompetens
            att erbjuda samtalsstöd vid lättare psykiska besvär. En sådan
            utbildning är så kallade steg 1-utbildningar i KBT. Personer med
            steg 1-utbildning har inte samma kompetens som en psykoterapeut,
            men kan utgöra ett samtalsstöd för personer som lider av lättare
            psykiska besvär.
          </p>
          <p xml:id="i-Tqcomti2eZCAm5PE6anhLs">
            Ett nationellt sjuksköterskelyft
          </p>
          <p xml:id="i-YUbCKni8DWMk2ezaeEjjVb">
            Med en åldrande befolkning och en allt mer avancerad hälso- och
            sjukvård, ökar kraven och efterfrågan på all vårdpersonal och
            i synnerhet på personer med specialistutbildning.
          </p>
          <p xml:id="i-Htm8gKCrXoBTJawd2M8TYL">
            Det lönar sig för dåligt för sjuksköterskor att studera till
            specialist. För vissa specialistområden tjänas kostnaderna inte
            in överhuvudtaget. Löneutvecklingen är dessutom alldeles för dålig.
          </p>
          <p xml:id="i-UGbgbYGfPGnqNSfd4KUUGz">
            Vårdförbundet pekar även på att arbetsgivarna är dåliga på att
            ta tillvara kompetensen hos de anställda. En specialistsjuksköterska
            kan efter slutförd utbildning ofta få gå tillbaka till samma arbetsuppgifter
            som tidigare. Detta minskar incitamenten att utbilda sig ytterligare.
          </p>
          <p xml:id="i-DUSXM5BujGRc9BTXPDFtZ3">
            För att få fler sjuksköterskor att vilja utbilda sig till specialister
            finns idag utbildningsanställningar eller så kallad AST, akademisk
            specialisttjänstgöring, på flera håll i landet. Detta innebär
            att sjuksköterskor kan vidareutbilda sig med full lön och liknar
            hur det idag fungerar för läkare som genomgår specialisttjänstgöring.
          </p>
          <p xml:id="i-UNRaMKsZjXbu61jWyKUtHG">
            I syfte att ge fler sjuksköterskor bättre förutsättningar att
            vidareutbilda sig till specialist, vill Centerpartiet därför skjuta
            till mer stimulanspengar för att fler landsting, regioner kommuner
            och privata vårdgivare ska erbjuda möjligheter till AST/utbildningsanställningar.
            Pengarna ska kunna sökas av regioner, landsting, kommuner och
            privata arbetsgivare som har intresse av att införa sådana möjligheter.
          </p>
          <p xml:id="i-9hFBCfoKwr6AnRcRZXKiAR">
            För en specialistsjuksköterska som vill ta ytterligare steg i
            karriären finns idag i praktiken främst möjligheten att bli chef.
            Det behövs ökade möjligheter för sjuksköterskor att avancera även
            genom kliniskt arbete. Centerpartiet vill därför också införa
            särskilda karriärtjänster för sjuksköterskor, i likhet med vad
            som genomförts inom läraryrket.
          </p>
          <p xml:id="i-J4uHADrTeqZY1u5Me8rTJz">
            Värna valfriheten
          </p>
          <p xml:id="i-Wrq1JBDGsEnyay1GkHXmYf">
            En vård och omsorg som tar sin utgångspunkt i den enskilda människans
            behov behöver också lägga stor vikt vid valfrihet. Centerpartiet
            värnar rätten för alla medborgare att själva kunna välja vård
            från en mångfald av utövare. Såväl aktiebolag som icke vinstdrivande
            organisationer och det offentliga har viktiga roller att spela
            i välfärdssektorn.
          </p>
          <p xml:id="i-MzyGipacjLHUPPukxf18aW">
            Mångfalden är en nödvändighet för att vården och omsorgen ska
            kunna utvecklas, för att medarbetarna ska få fler karriärvägar
            och för att samhället ska kunna erbjuda mer välfärd av högre kvalitet
            till fler. Men framförallt är mångfalden och valfriheten i vårdsektorn
            en förutsättning för att patienter ska kunna bestämma mer själva.
          </p>
          <p xml:id="i-6q1dcCsrkVHZ657t6xSA8X">
            Vård- och omsorgssektorn är främst en småföretagarbransch. Nio
            av tio företag har färre än 20 anställda och den absoluta merparten
            har färre än tio anställda. Branschen är också viktig för jämställdheten
            på arbetsmarknaden. Andelen företagsledare i vård- och omsorgsbranschen
            som är kvinnor är nästan dubbelt så hög som inom näringslivet
            i övrigt. Vårdvalssystemen har också bidragit till att fler vårdcentraler
            har öppnat och att patientmakten har stärkts. Tillgängligheten,
            och möjligheten att söka vård som är anpassad efter de egna behoven,
            förbättras genom denna typ av system. Detta är några av skälen
            till varför Centerpartiet är positivt till vårdvalssystem.
          </p>
          <p xml:id="i-NNqJESea7cL7KY8Humeh4Y">
            Kvinnors hälsa
          </p>
          <p xml:id="i-JkjBVBAsCqP6vkdVHi3Puz">
            Sveriges Kommuner och Landsting, SKL, konstaterar i sin granskning
            av förlossningsvården att det ofta förekommer brister i eftervården.
            Det kan till exempel handla om amningshjälp, upptäckt och vård
            av bristningar eller stöd vid psykisk ohälsa efter förlossningen.
            Att nyblivna mammor ges stöd efter förlossning är viktigt för
            både mamma och barn. Men trots att det är så vanligt att drabbas
            av olika komplikationer av varierande grad, är det många kvinnor
            som inte får den hjälp de behöver. Då många kvinnor har långt
            till närmsta sjukhus, behöver vården i samband med förlossning
            och eftervård bli mer jämlik i landet.
          </p>
          <p xml:id="i-SNtFd9Jm7k4TRvX5TQNxxz">
            Därför ämnar Centerpartiet återkomma med förslag kring förstärkningar
            av förlossningsvården.
          </p>
          <p xml:id="i-KNMsJLRdo98TFgrsq4PMgo">
            Generellt behöver kvinnors rättigheter i samhället stärkas. Att
            öka kunskapen om kvinnors hälsa är en viktig del i det arbetet.
            Centerpartiet har därför föreslagit en förstärkning av arbetet
            med att öka kunskapen om kvinnors hälsa. Vi ämnar återkomma med
            sådana förslag i kommande budget.
          </p>
          <p xml:id="i-9aSEb8nZ53C6ym6TB3AZ3C">
            Omsorg
          </p>
          <p xml:id="i-QTvcj4Lqsckq8K3iZpDvFc">
            En god, effektiv och trygg vård och omsorg i livets alla skeden
            hör till samhällets absolut viktigaste åtaganden. Vården måste
            vara jämlik och tillgänglig för alla och ska organisera sitt arbete
            efter patienter­nas behov. Människor får inte hamna i kläm mellan
            olika system. Alla människor måste också ha möjlighet att få inflytande
            över sin vård och omsorg, oavsett i vilken livssituation de befinner
            sig.
          </p>
          <p xml:id="i-BFqx5RZZb1TFgG5GQPPmiv">
            Att dagens äldre lever längre och, tack vare den medicinska utvecklingen,
            också överlever fler sjukdomar är en framgång för samhället, men
            det skapar också nya utmaningar. Samhället måste bli bättre på
            att stötta människor att genom livsstilsförändringar behålla hälsan
            längre upp i åren. Dessutom måste tryggheten i vården och omsorgen
            om de allra svårast sjuka förbättras.
          </p>
          <p xml:id="i-X1sFJXMhtwptxgjoyqk1aZ">
            Centerpartiet vill öka självbestämmandet i välfärden. Endast
            så kan makt över människors vardag flyttas från politiker till
            brukare och deras anhöriga. Om vi försvårar för privata utförare
            i välfärden innebär det att steg tas bort från en välfärd som
            ser den enskilda människans behov. Den centralisering och likriktning
            som detta leder till drabbar i slutänden dem som är i behov av
            vård och omsorg. Centerpartiets övertygelse är att människor måste
            få mer – inte mindre – att säga till om när det gäller välfärdens
            utformning.
          </p>
          <p xml:id="i-3Huh8jSRZV8RWj1rNH5xpG">
            Den grundläggande intentionen med lagen om stöd och service (LSS)
            är att ge personer med stora funktionsnedsättningar möjlighet
            att leva som andra. LSS är på så sätt en av våra viktigaste frihetsreformer.
            Men det är en reform som har varit hårt ansatt under senare år.
            Den rödgröna regeringens krav på besparingar och inskränkning
            av människors valfrihet har skapat stor osäkerhet och oro hos
            brukare och anhöriga.
          </p>
          <p xml:id="i-5f1pLnZvcQrmQWc4khHWTy">
            Tryggheten för alla de barn, vuxna och deras anhöriga som är
            beroende av LSS för att klara sin vardag måste öka. Centerpartiet
            vill se en lagändring som slår fast att exempelvis andning och
            sondmatning är grundläggande behov.
          </p>
          <p xml:id="i-8K38hutztZ1ZvWX2Sy1s3R">
            Centerpartiet anser att ersättningen för den kommunala assistansen
            bör ses över med utgångspunkt i hur den enskilda individens valfrihet
            ska kunna garanteras. Personer med ett assistansbehov på över
            20 timmar i veckan har rätt till statlig assistans, vilket gör
            att man kan välja mellan en mångfald av aktörer. De med ett mindre
            behov hänvisas till kommunal assistans, där valfriheten ofta är
            begränsad. För Centerpartiet är det självklart att alla brukare
            ska ges likvärdiga möjligheter att bestämma över sin assistans.
            Ersättningen inom den kommunala assistansen bör därför ses över
            för att öppna upp för fler aktörer.
          </p>
          <p xml:id="i-RCjCeHioGE9n2KrZbYie1X">
            Lokal makt över välfärden
          </p>
          <p xml:id="i-LzXMuM24wWasfgzdNmeavT">
            Ansvaret för en stor del av de viktigaste politiska frågorna
            ligger på kommuner och landsting. Inte minst gäller det välfärden.
            Det är kommunerna som ålagts att finansiera och organisera skolan
            så att Sveriges elever tillgodogör sig de kunskaper de har rätt
            till. Och det är landstingen som har det stora ansvaret att säkerställa
            att vården är tillgänglig för alla och håller en hög kvalitet.
          </p>
          <p xml:id="i-NeznEfHkdKyiFggCfKaznt">
            Om Sverige ska fungera måste kommuner och landsting ges förutsättningar
            att fungera.
          </p>
          <p xml:id="i-3RzYXA9EZgmdYFUWqg4p7D">
            Politiker på nationell nivå är i alltför hög grad benägna att
            försöka detaljstyra lokalpolitiken. Inte sällan sker det med ädla
            motiv, men ofta resulterar det i förslag om riktade statsbidrag
            som bakbinder den lokala nivån.
          </p>
          <p xml:id="i-CYu1Wu75RwXhzSsjvN4zfV">
            Centerpartiet arbetar därför efter principen att riktade statsbidrag
            i så stor utsträckning som möjligt ska omvandlas till generella
            statsbidrag.
          </p>
          <p xml:id="i-E5PKo92q1cLfJ7eVguWVaH">
            I denna budgetmotion föreslås en höjning av de generella statsbidragen
            till kommunerna med 5 000 miljoner kronor år 2019. Statsbidragen
            beräknas öka med 10 000 miljoner kronor år 2020 samt år 2021.
          </p>
          <head type="h2" xml:id="i-Cc6nPGkbYoKFi94LxMf26G">
            6.3 Trygghet i en orolig omvärld
          </head>
          <p xml:id="i-GPzEURV1WKMiV2wEHCESME">
            Sverige bygger säkerhet tillsammans med andra. Centerpartiet
            ser med allvar på det alltmer utmanande säkerhetsläget i vårt
            närområde. Rysslands allt mer aggressiva maktspråk tar sig många
            uttryck. I mars 2018 låg Ryssland bakom användandet av nervgift
            i staden Salisbury för att komma åt en rysk exspion och dennes
            dotter. En kvinna dog senare och många britter utsattes för fara.
            Också Rysslands låga tröskel till att använda militärt våld mot
            sina grannar innebär att säkerheten i vårt närområde har försämrats.
            Vi står bakom försvarsberedningens bedömning att ett väpnat angrepp
            mot Sverige inte kan uteslutas.
          </p>
          <p xml:id="i-4bCMemWxD9o5cd4U1adnws">
            Krig och konflikter i omvärlden påverkar i hög grad också vårt
            samhälle. Inte minst i Mellanöstern och delar av Afrika ser vi
            hur krig, oroligheter, våld och förföljelser sprider sig. Ett
            stopp på kriget i Syrien måste vara prioriterat och en hållbar
            fred måste nås. Sammantaget påverkar detta givetvis också det
            säkerhetspolitiska läget för Sverige. Regionala konflikter och
            ökad militär aktivitet kring Sveriges närmiljö och i Östersjön
            kräver förstärkningar av det svenska försvaret, nya åtgärder och
            fördjupade samarbeten.
          </p>
          <p xml:id="i-2UYpQqU8BToFWaeGRiKqtM">
            Det nya säkerhetspolitiska läget ställer skärpta krav på den
            svenska försvarsförmågan. Centerpartiet anser att det militära
            och civila försvaret måste stärkas. Detta innebär bland annat
            att försvaret ska finnas i hela landet och vara tränat för att
            kunna agera i alla väderförhållanden som finns i vårt land och
            där vi gör insatser. Det försämrade omvärldsläget kräver också
            ett ökat fokus på att återuppbygga det civila försvaret, som i
            princip varit nedlagt men där krisberedskapens strukturer ändå
            kan byggas vidare på, men anpassas för krigets speciella förutsättningar.
          </p>
          <p xml:id="i-BCFVANkqvG2kkbW4FyzEvY">
            Det förändrade säkerhetsläget betyder således att totalförsvarsplaneringen
            behöver intensifieras. Efter att ha varit helt frånvarande under
            många år måste nu mer göras för att höja förmågan. Det förra försvarsbeslutet
            är ett första steg. Totalförsvarsperspektivet måste beaktas i
            fler verksamheter så att oacceptabla sårbarheter inte uppstår.
            Vi står bakom slutsatserna i Försvarsberedningens rapport Motståndskraft.
          </p>
          <p xml:id="i-UAKMurNt8j8YiWFuXGFE3m">
            Centerpartiet vill bygga säkerhet solidariskt tillsammans med
            andra. Hot mot fred och säkerhet avvärjs i gemenskap och samverkan
            med andra länder och organisationer. Sveriges närmaste försvars-
            och säkerhetspolitiska samarbeten är i Norden, inom EU och med
            Nato. Det förändrade säkerhetspolitiska läget betyder att mer
            behöver göras för att utveckla och fördjupa de försvars- och säkerhetspolitiska
            samarbetena. Centerpartiet anser att Sverige ska gå med i Nato
            snarast möjligt. Sverige ska samtidigt vara en kraftfull röst
            för mänskliga rättigheter och driva på världssamfundet att agera
            för att förebygga krig och konflikter samt för att bevara, återskapa
            och säkra fred och trygghet.
          </p>
          <p xml:id="i-2pqWCdToeTBNLLg6c3Eqmb">
            Biståndet är ett centralt verktyg i arbetet för en rättvis och
            hållbar global utveckling.
          </p>
          <p xml:id="i-2XSbyecqGTr8FcG4QqfJZr">
            Biståndet är ett medel i arbetet för en rättvis och hållbar global
            utveckling. Vi vill att biståndet ska prioriteras till de allra
            fattigaste, användas strategiskt med särskilt stöd till sviktande
            stater och postkonfliktländer. Utvecklingsbiståndet ska komma
            in tidigt efter en konflikt för att viktiga utvecklingssteg inte
            ska gå förlorade. Vi vill också öka biståndet till klimat och
            miljö. En grön utveckling är viktig komponent för att garantera
            hållbarhet.
          </p>
          <p xml:id="i-9ha5p4AXomLnQaV9witG83">
            Svensk försvarsförmåga
          </p>
          <p xml:id="i-4Mfwhb8wo6mykxmdh4dkir">
            Det försämrade omvärldsläget kräver en ökad försvarsförmåga.
            Steg måste tas för att långsiktigt stärka den svenska försvarsförmågan
            genom att mer resurser tillförs.
          </p>
          <p xml:id="i-6DTed1zoeXTnqzbneQn9rT">
            Under flera år har Centerpartiet varit med och tagit ansvar för
            att tillföra mer pengar till försvaret. Vi var med i den breda
            försvarsuppgörelsen våren 2015, där försvarsanslagen höjdes. Därefter
            har försvaret tilldelats mer resurser i två ytterligare steg.
            Genom att delta i överenskommelser med regeringen har Centerpartiet
            tagit ansvar och säkerställt att Sveriges försvar har tillförts
            totalt 18,8 miljarder kronor mellan 2016–2020. Att delta konstruktivt
            vid förhandlingsbordet är den enda ansvarsfulla vägen att höja
            svensk försvarsförmåga.
          </p>
          <p xml:id="i-L7pdNNppqY7UFzz4tyC5qn">
            Försvarsmakten behöver dock ytterligare resurser för att kunna
            vidmakthålla och utveckla sin förmåga. Centerpartiet anser att
            Försvarsmakten behöver mer resurser redan i närtid. I denna motion
            föreslås därför att Försvarsmakten tillförs 3 484 miljoner kronor
            år 2019. Försvarsmakten beräknas tillföras 6 439 miljoner kronor
            år 2020 samt 10 772 miljoner kronor år 2021.
          </p>
          <p xml:id="i-MJUcVJodva9KRJmtLWdofb">
            Mellan åren 2021 och 2025 bör försvarsbudgeten uppgå till minst
            genomsnittet av de nordiska ländernas försvarsbudgetar. På sikt
            bör Sverige uppfylla de gemensamma målsättningar för försvarsanslag
            som ett Nato-medlemskap kräver, det vill säga 2 procent av bnp.
            Försvarsmaktens behov fram till år 2030 och åren därefter är mycket
            stora både på materiel- och personalsidan och stora resurser kommer
            att krävas för att öka den svenska försvarsförmågan. Det kostar
            och tar tid att bygga upp det som under lång tid monterats ner.
          </p>
          <p xml:id="i-SjJnuYMuGmrPd7otRgqDEK">
            Svensk försvarsförmåga ska utvecklas så att hela landet kan försvaras
            genom ökad tillgänglighet och förbättrad operativ förmåga inom
            alla försvarsgrenar.
          </p>
          <p xml:id="i-FY1BsMuqoBZFVyHKFzJpCJ">
            Hela landet ska försvaras även om geografiska prioriteringar
            kan behöva göras utifrån rådande hotbild. Centerpartiet vill se
            en utvecklad förbandsstruktur med fler brigader i hela landet.
            Vi vill ha fler regementen runt om i landet på för totalförsvaret
            strategiskt viktiga platser. På så sätt kan försvaret stärkas
            i hela landet och inte bara på öst- och västkusterna, utan också
            i mittersta Sverige och i norra Sverige, vilket är viktigt inte
            minst ur ett Arktisperspektiv, givet den ryska militära upprustningen
            där.
          </p>
          <p xml:id="i-K7quCGAxyANZH13RajToT7">
            Vi ser redan nu ökad närvaro i hela landet och att förmågan att
            hantera alla klimat som finns i vårt land stärks. Vi vill att
            Försvarsmaktens vinterförmåga säkerställs. Med vårt fokus på armén
            och att hela landet ska försvaras har det varit viktigt att de
            två armébrigaderna ska kunna agera samtidigt med godtagbar förmåga
            och att krigsdugligheten hos förbanden med lägst förmåga nu prioriteras.
          </p>
          <p xml:id="i-Ubcs8o8cJekawqjY4D1h6Q">
            Centerpartiet anser också att det är viktigt att antalet utbildningsplatser
            på officers- och reservofficersutbildningen ökar. Officersförsörjningen
            har varit en akilleshäl i hela Försvarsmaktens personalförsörjning
            och påverkar möjligheten att utbilda soldater. Med förbättrad
            officersförsörjning kan vi utbilda fler soldater. Det är av stor
            vikt att utbildningsplatserna fylls. Det i sin tur kräver att
            Försvarsmakten är en attraktiv arbetsgivare och att många fler
            än idag väljer att bli soldat och officer. Det perspektivet får
            inte glömmas bort när plikten har återinförts. Goda villkor för
            landets veteraner är också en viktig komponent i rekryteringen
            av personal och för Försvarsmakten som arbetsgivare.
          </p>
          <p xml:id="i-3VjxLJHRwxCnU1sXA1psuo">
            Centerpartiet har också medverkat till att antalet kontraktsanställda
            soldater kan öka genom att förespråka en så lokal förbands- och
            utbildningsstruktur som möjligt. Genom ett närvarande försvar
            stärks folkförankringen vilket är en viktig del av försvarsförmågan.
          </p>
          <p xml:id="i-K4KnYuyQbdTknUYT3nr6G6">
            Vi behöver också se till att Sverige kan försvara svenskt territorium
            till sjöss och i luften. Det kräver hög förmåga inom ubåtsjakt
            och våra flygstridskrafter samt att luftvärns-förmågan utvecklas.
            Sverige måste också kunna försvaras mot hybridhot och desinformation.
            Såväl dessa funktioner som underrättelseförmågan behöver stärkas.
          </p>
          <p xml:id="i-CS7C98PbYafzEbMbAoM4xq">
            För att stärka försvarsförmågan är det också viktigt att övningsverksamheten
            ökar.
          </p>
          <p xml:id="i-BB6c7yTVEZ6EKXkAtNEMR4">
            Klimatförändringarnas effekter och olika typer av icke-militära
            hot ställer krav på samhällets krisberedskap. Det försämrade omvärldsläget
            kräver också ett ökat fokus på att återuppbygga det civila försvaret,
            i en modern kontext.
          </p>
          <p xml:id="i-DJtEkbnERKj1nMTJ1eaVZs">
            Redan i försvarsöverenskommelsen 2015 beskrevs vikten av att
            stärka den civila försvarsförmågan. I överenskommelsen pekas värnandet
            av civilbefolkningen, säkerställande av de viktigaste samhällsfunktionerna
            och bidrag till Försvarsmaktens förmåga vid förhöjd beredskap
            ut som de viktigaste delarna i det civila försvaret. Att totalförsvaret
            och det civila försvarets utveckling är viktiga visar också försvarsberedningens
            rapport Motståndskraft, där ambitioner och stora förändringar
            föreslås inför nästa försvarsbeslutsperiod. Centerpartiet står
            bakom förslagen i rapporten och har också påverkat innehållet
            i rapporten på ett tydligt sätt, inte minst när det gäller försörjningsfrågor
            såsom livsmedelsförsörjning och energiförsörjning men också vikten
            av kravställning på samhällsviktig verksamhet och behovet av ökat
            nordiskt samarbete kring gemensamma frågeställningar för att utveckla
            det civila försvaret, inte minst kring försörjningsfrågor.
          </p>
          <p xml:id="i-X2HQLEV6nR4CL6cC9pDdK2">
            Samma princip bör gälla här som för det militära försvarssamarbetet:
            säkerhet byggs tillsammans med andra. Det försämrade säkerhetsläget
            i vårt närområde leder till att kapacitetshöjande åtgärder bör
            vidtas i närtid för att snabbt stärka hela vårt samhälles motståndskraft.
            När det civila försvaret nu återuppbyggs måste pengarna användas
            effektivt och parallella strukturer och duplicering undvikas i
            största möjliga mån. Det görs bäst genom att bygga på krisberedskapens
            etablerade strukturer och resurser, även om särskilda krav för
            kriget gör att särskilda lösningar och dimensionering kan behövas
            för totalförsvarets behov. I största möjliga mån bör dock särlösningar
            undvikas. Det är samma aktörer, samma människor och i mångt och
            mycket samma materiel som ska kunna användas både vid fredstida
            händelser och vid ett krig. Då kan inte parallella system byggas
            upp.
          </p>
          <p xml:id="i-81ULKzc7dMtMJaeMCTyCMG">
            En utmaning för både krisberedskapen och det civila försvarets
            utveckling är kapacitetsbrister i vardagen och bristande säkerhetstänk
            i olika verksamheter. Det är viktigt att de risker och sårbarheter
            som olika aktörer står inför analyseras och åtgärdas av de verksamhetsansvariga.
            En god vardagsberedskap leder till en bättre krisberedskap, som
            också förbättrar förutsättningarna för det civila försvaret, även
            om förutsättningarna är annorlunda under höjd beredskap och krig,
            vilket också måste beaktas. Totalförsvaret ställer andra krav
            än den fredstida krisberedskapen, exempelvis vad gäller uthållighet,
            agerande och skydd.
          </p>
          <p xml:id="i-WDwjdBWHr264u6ZUPcYTwC">
            Sommarens svåra bränder visade tydligt vad som sker när vardagens
            resurser inte räcker mycket längre än till vardagens behov och
            på svårigheten att skala upp tillräckligt på nationell nivå när
            det brinner på flera ställen i landet samtidigt under lång tid.
            Än återstår att lära av sommarens händelser men det kan konstateras
            att även om räddningstjänsten och ett stort antal frivilliga gjorde
            enorma insatser så räckte inte våra nationella resurser. Samarbetet
            med andra länder blev en styrka men också de resurserna tänjdes
            till sitt yttersta. Av det finns mycket att lära. Samhället måste
            stå bättre rustat för framtiden. Vägen framåt handlar om att både
            förebygga kriser och vara bättre förberedd när krisen väl kommer.
            Det kräver bland annat en modern lagstiftning och att resurser
            finns på rätt ställen. Men också att organisation och struktur
            håller. Samhällets samlade resurser behöver kunna användas på
            ett optimalt sätt, vilket är anledningen till att försvarsmaktens
            roll vid kriser kan behöva tydliggöras. Vår nationella brandsläckningsförmåga
            från luften måste bli bättre och det statliga stödet för skogsbrandsbevakning
            återinföras. Därtill måste det utbildas fler brandmän i hela landet
            och deltidsbrandmännens villkor förbättras. Frivilliga samt hemvärnet
            behöver stärkas. En nationell krisfond behöver etableras.
          </p>
          <p xml:id="i-KU6TDRwyS6irEGLPHEW5wx">
            Förutom att verksamhetsansvariga behöver satsa på vardagsberedskap
            och krisberedskap behöver mer resurser avsättas också för det
            civila försvarets utveckling. Det är inte bara en uppgift för
            riksdag och regering, utan också för ansvariga på lokal och regional
            nivå samt för ansvariga statliga aktörer. Centerpartiet har framgångsrikt
            drivit detta inom ramen för försvarsöverenskommelserna för åren
            2017–2020. Framöver finns det många områden som är viktiga att
            utveckla, inte minst befolkningsskydd, räddningstjänst och försörjning
            av förnödenheter såsom exempelvis livsmedel, läkemedel och energi.
            I försvarsberedningens rapport Motståndskraft uppskattas kostnaden
            för civila försvarets utveckling till 4,2 miljarder kronor per
            år i slutet av nästa försvarsperiod.
          </p>
          <p xml:id="i-TFbwcCqXYLagHevHMU5LFf">
            Svensk krisberedskap och svenskt totalförsvar är beroende av
            civilsamhället och ett frivilligengagemang bland befolkningen.
            Vid de flesta samhällskriser visar det sig ofta att samhällsengagemanget
            är stort och det finns många som vill hjälpa till. Det finns en
            kraft i det som måste värnas och fångas upp. De frivilliga försvarsorganisationerna
            och civilsamhällets engagemang i svensk krisberedskap och totalförsvar
            är också viktigt för folkförankringen. Därför är det angeläget
            att se över stöd och skattevillkor för frivillig räddningspersonal,
            exempelvis fjällräddning och brandvärn.
          </p>
          <p xml:id="i-BsUdTfhV2SzJdvg7dBboHf">
            Också hemvärnets utveckling är viktigt för Centerpartiet. De
            frivilliga försvarsorganisationerna bidrar på ett värdefullt sätt
            till hemvärnet med de nationella skyddsstyrkorna och försvarsberedningen
            skriver att det bör övervägas att utöka de frivilliga försvarsorganisationernas
            bidrag även i andra krigsförband. Även om frivilligverksamheten
            har fått mer pengar för åren 2018–2020 vill Centerpartiet se över
            möjligheterna för att ytterligare stärka stödet till de frivilliga
            försvarsorganisationerna, med betoning på nationella uppgifter
            vid höjd beredskap.
          </p>
          <p xml:id="i-XzEKWMSvcxpFoBZ97wpYGN">
            Centerpartiet föreslår också att ett cybervärn inrättas för att
            stärka cybersäkerheten samt samhällets arbete mot informationspåverkan
            under höjd beredskap och krig. Syftet är att bättre kunna möta
            hybridhot i form av cyberattacker och informationspåverkan. Cybervärnet
            ska utgöra en del av totalförsvaret med kompetens som kan nyttjas
            av olika aktörer inom totalförsvaret. På så sätt kan cybervärnet
            utgöra en förstärkningsresurs på samma sätt som vissa andra kritiska
            resurser, och som frivilliga redan gör inom ramen för de frivilliga
            försvarsorganisationerna. Det är angeläget att säkerhetsaspekterna
            prioriteras i den fortsatta utformningen av förslaget, inte minst
            vad gäller säkerhetsprövningar.
          </p>
          <p xml:id="i-JjRUkNqzZ9ApvzVu4FzZsC">
            Svenskt jordbruk spelar en viktig roll i svensk totalförsvarsplanering.
            Livsmedels-försörjningen har alltid varit viktig för Centerpartiet.
            En aspekt, men inte den enda, av Sveriges försörjningsförmåga
            är att öka andelen svenskproducerad mat. För att göra det krävs
            att svenskt jordbruk är konkurrenskraftigt. Att välja svensk mat
            framför utländskt producerad mat, och att exempelvis ställa krav
            i upphandling på att maten som köps in ska ha producerats i enlighet
            med svensk djurskyddslagstiftning, kan vara ett sätt att öka andelen
            svenskproducerad mat. Att exportera mer svenskproducerad mat är
            också ett sätt att öka andelen svenskproducerade livsmedel och
            den odlingsbara marken. Det är också viktigt ur ett beredskapsperspektiv,
            inte minst för omställningsförmågan.
          </p>
          <p xml:id="i-LXp3yCyjB4UQTttt7zdWPe">
            Idag finns det få lager av mat och förnödenheter i Sverige. Istället
            levereras de flesta varor precis när de behövs. De lager som finns
            är rullande ute på vägarna. Ur ett beredskapsperspektiv innebär
            det en sårbarhet för samhället att det inte finns större lagerkapacitet
            att använda när något inträffar. Om leveranserna till Sverige
            stoppades vid en kris skulle maten i butikerna ta slut på några
            dagar. Detsamma gäller även för andra viktiga produkter såsom
            läkemedel och olika insatsvaror.
          </p>
          <p xml:id="i-9cVM9QaQTnpawkcax7KB3r">
            Ett helhetsperspektiv med strategier för hur Sveriges försörjningsförmåga
            ska utvecklas behövs. Här är inte minst tillgång till transporter
            väsentlig. För Centerpartiet är det viktigt att alla led i livsmedelförsörjningskedjan
            ingår och beaktas när försörjningsförmågan för livsmedel utvecklas.
            Även den enskilda individens beredskap spelar roll för landets
            samlade försörjningsförmåga. De ökade kraven som ställs i försvarsberedningens
            rapport på individens förmåga att klara sig själv i en veckas
            tid kommer att vara en utmaning för många. Inte minst kunskapshöjande
            åtgärder kan behöva vidtas för att fler ska ges förutsättning
            att leva upp till dessa rekommendationer.
          </p>
          <p xml:id="i-V5Vai8VZKJupe1ViywCZWR">
            Både Riksrevisionen och MSB har genom rapporter och utvärderingar
            visat att samhällets arbete med informations- och cybersäkerhet
            behöver utvecklas och förbättras. Inte minst på kommunal nivå.
            Stora brister finns som leder till sårbarheter på samhällsnivå.
            FRA anser att säkerheten hos myndigheter och statliga bolag inte
            är dimensionerad för den hotbild vi ser. Centerpartiet ser allvarligt
            på de sårbarheter som finns och har ett antal förslag för att
            förbättra samhällets arbete med cyber- och informationssäkerhet.
          </p>
          <p xml:id="i-FCjTKsXEk3TGmoENmTUS8N">
            Först och främst vill vi att strategier för ett generellt kompetenslyft
            inom informations- och cybersäkerhet och säkerhetsskydd tas fram.
            Eftersom MSB visat att det systematiska informationssäkerhetsarbetet
            ofta brister på kommunal nivå vill vi göra en översyn av befintliga
            regelverk som styr kommunernas krav på informations- och cybersäkerhet
            inklusive tillsyn. Därtill behövs strategier för att motverka
            den ökade trenden med cyberbaserat industriellt ekonomisk spionage.
            Statsunderstödda cyberaktiviteter som riktas mot Sverige påverkar
            inte bara nationell säkerhet utan också konkurrenskraft eftersom
            de också riktas mot industrin. Förmågan måste förbättras.
          </p>
          <p xml:id="i-JPKGsDSurHcs4S6cwKxLrV">
            En solidarisk försvars- och säkerhetspolitik
          </p>
          <p xml:id="i-QmsVutFx4Y5TUdgFLtfbXb">
            Centerpartiet vill stärka det nordiska perspektivet i försvars-
            och säkerhetspolitiken. Länderna i Norden står inför stora gemensamma
            utmaningar som har gemensamma lösningar. Centerpartiet vill att
            det nordiska samarbetet ska stärkas inom militärt försvar, samhällssäkerhet
            och civilt försvar. Energi, cybersäkerhet och läkemedelsförsörjning
            är tre viktiga områden för fördjupat samarbete.
          </p>
          <p xml:id="i-3YACprKhg5EKoMAyMnbBoG">
            Vid sidan av det nordiska försvarssamarbetet har Finland och
            Sverige ett fördjupat samarbetet i både fredstid och krigstid.
            Det är viktigt, men inte tillräckligt för att avskräcka en större
            och aggressiv fiende och kan enskilt aldrig ersätta ett svenskt
            Natomedlemskap där vi också kan utveckla samarbetet med de nordiska
            länderna i de norra regionerna.
          </p>
          <p xml:id="i-QRVYCryFa9qxTnth2Xfx7P">
            Centerpartiet vill också se ett djupare försvarssamarbete med
            de baltiska länderna. Våra gemensamma utmaningar kring Östersjön
            innebär att vi behöver arbeta mer tillsammans. Samarbete med de
            baltiska länderna kan ske inte minst inom säkerhetspolitisk dialog
            och militär samverkan men också inom det civila beredskapsområdet.
            Tyskland och Polen är också intressanta länder i vårt närområde
            att utveckla rådande försvarssamarbeten med.
          </p>
          <p xml:id="i-5evFLpKCWvKDtidVMsLQkW">
            Europas närområde blir osäkrare och gränserna mellan fred och
            krig har på flera platser börjat suddas ut. Frågan om hur EU och
            medlemsländerna ska hantera sin försvars- och säkerhetspolitik
            är mer aktuell än någonsin. EU behöver kunna bemöta handlingar
            från andra länder eller aktörer som har som syfte att destabilisera
            och skapa osäkerhet, även om de inte är rent militära. Centerpartiet
            vill se ett EU som står berett att gemensamt hantera unionens
            hot och risker.
          </p>
          <p xml:id="i-TrqPtkNs5PL3Yve1SBvZuE">
            Europas länder behöver ta ett större ansvar för sin säkerhet.
            Centerpartiet välkomnar den fördjupning på försvarsområdet som
            sker inom EU. EU kan bidra till att utveckla de nationella försvarsmakterna,
            inte minst genom forskning och stöd i utvecklingen av militära
            förmågor. Gemensamma inköp av försvarsmateriel i stor skala kan
            också pressa kostnaderna. Det ökar de nationella försvarsmakternas
            förmåga till försvar och EU:s möjligheter att genomföra insatser
            utanför unionen.
          </p>
          <p xml:id="i-VHXyjhk4XgTpm86jDEomi2">
            EU behöver även ta ett större ansvar för internationell fred
            och säkerhet. Centerpartiet vill också se ett stärkt EU-samarbete
            mot påverkansförsök. Unionen måste ha en stark gemensam motståndskraft
            och kunna skydda sig mot cyberattacker och andra intrång.
          </p>
          <p xml:id="i-KD4m2Rjqua8STKceQHkJjJ">
            En ansvarsfull utvecklingspolitik som stärker individer och lokalsamhällen
          </p>
          <p xml:id="i-Lrt5xnrBcbbg98zLyxSorP">
            Biståndet är ett centralt verktyg i arbetet för en rättvis och
            hållbar global utveckling. Sedan länge har Sverige varit en viktig
            aktör och bidragsgivare till internationellt arbete för fattigdomsbekämpning
            och bättre miljö genom bland annat klimatbistånd. Under 2015 antogs
            en gemensam global agenda, Agenda 2030, för utveckling som inkluderar
            alla världens länder. För första gången finns en global överenskommelse
            om de 17 mål som världen ska fokusera på. Alla länder har sitt
            eget ansvar för att nå målen. Målen är globala men lösningarna
            lokala och närodlade, formulerade av lokala aktörers kraft. För
            Centerpartiet är det viktigt att de nya utvecklingsmålen prioriterar
            de fattigaste, stärker jämställdhet och demokrati, bidrar till
            en hållbar tillväxt samt begränsar klimatpåverkan och dess effekter.
            Biståndet är ett medel i arbetet för en rättvis och hållbar global
            utveckling.
          </p>
          <p xml:id="i-6qTVo6nvD4qm6UrQ8hMjsV">
            Centerpartiet anser att 1 procent av Sveriges bni fortsatt ska
            gå till bistånd och är öppet för att pröva om mer resurser utöver
            det ska kunna ges till klimatåtgärder och anpassning. Samtidigt
            måste vi hela tiden säkerställa att biståndet gör skillnad i praktiken.
            Biståndet behöver bli mer transparent, effektivt, förutsägbart
            och långsiktigt. Prioritering ska göras på de allra fattigaste
            länderna och på de organisationer som visar uppnådd effektivitet
            genom att mobilisera de stora resurser som behövs för att hantera
            framtidens utmaningar.
          </p>
          <p xml:id="i-PxXc4VZB9x1Tm7fyx3qyR7">
            Kopplat till detta finns fortsatt ett generellt behov av att
            säkerställa att skattepengar som går till bistånd gör skillnad
            på bästa sätt. Alliansregeringen koncentrerade Sveriges bilaterala
            utvecklingssamarbete från ett 70-tal samarbetsländer till cirka
            30 med fokus på Afrika, vissa konfliktdrabbade länder och till
            stöd för reformprocesser i Östeuropa. Det skapade förutsättningar
            för mer fokuserade insatser som syftade till bättre kvalitet och
            mer mätbara resultat. Förändringar kan alltid behöva göras till
            följd av ändrade förutsättningar, men den återgång till en ständig
            utökning av länder som regeringen valt att samarbeta med innebär
            att arbetet med förbättrad kvalitet och uppföljning går förlorat
            och att biståndet sprids för tunt.
          </p>
          <p xml:id="i-D8PDS3pGwo4KTUZzrbTdyB">
            1,5 miljoner människor lever i återkommande konfliktsituationer
            och osäkerhet. Kriser och konflikter utgör de största hindren
            för fattigdomsbekämpning och utveckling. Det måste alltid finnas
            katastrofbistånd som kan hantera akuta katastrofer som svält,
            sjukdomar och naturkatastrofer men långsiktigt är god utveckling
            en bra försäkring mot instabilitet och konflikt. Utvecklingsbiståndet
            behöver därför komma in tidigt efter en konflikt, annars kan viktiga
            utvecklingssteg gå förlorade. Men genom ambitiöst stöd vid kriser,
            krig och katastrofer kan vi också fortsätta bidra till att rädda
            liv och lindra nöd, inte minst idag när flyktingströmmarna är
            de största sedan andra världskriget.
          </p>
          <p xml:id="i-HEaxsLHtd6JvzcTWMdLNrZ">
            Att möta klimatutmaningen, stärka demokratin och jämställdheten
            samt öka respekten för mänskliga rättigheter är värden som är
            helt centrala i Centerpartiets biståndspolitik. Svenskt bistånd
            bör fortsätta stödja frihetskämpar och stärka yttrandefriheten,
            samt förbättra möjligheterna för fattiga människor att dra nytta
            av ekonomisk tillväxt genom förbättrad tillgång till utbildning,
            hälsovård och fler och bättre jobb.
          </p>
          <p xml:id="i-Fpk5VmRMjLusEftsL82s4p">
            För Centerpartiet är jämställdhet prioriterat. I många länder
            är kvinnas rätt att bestämma över sin egen kropp kraftigt begränsad
            vilket bland annat leder till en hög barna- och mödradödlighet
            och ett enormt lidande. Det finns även ett starkt orsakssamband
            mellan ojämställdhet och konflikter – ju mindre jämställt ett
            samhälle är, desto större risk för konflikt. Sveriges bistånd
            till sexuell och reproduktiv hälsa och rättigheter är generöst
            och gör skillnad. Centerpartiet anser att det är viktigt att flera
            länder tar ett större ansvar, särskilt mot bakgrund av minskande
            anslag till sexuell och reproduktiv hälsa och rättigheter från
            bland annat USA. Centerpartiet vill, i enlighet med Agenda 2030,
            prioritera satsningar för ökad jämställdhet och kvinnors rätt
            till sin egen kropp. Att pojkar och flickor får möjlighet att
            gå i skola, rätt till utbildning, är också en viktig jämställdhetsfråga
            som Centerpartiet prioriterar.
          </p>
          <p xml:id="i-ANPrtzWe6rdcwtwKAd9KGe">
            Kvinnor måste också ha möjlighet till egenförsörjning genom att
            arbeta och driva företag. Lagar som stärker kvinnors rätt att
            äga, ärva och få tillgång till land är en grund för kvinnors ekonomiska
            utveckling.
          </p>
          <p xml:id="i-5sW1bddmG49bGme5eAsb9K">
            Det handelsrelaterade biståndet är en förutsättning för länders
            återuppbyggnad. Det bygger upp länders egen kapacitet och avvecklar
            långsiktigt behovet av finansiellt stöd från bidragsgivande länder.
            Handel leder till ett gott investeringsklimat i utvecklingsländer
            och i givarländer, och är således fördelaktigt för båda parter.
            Målsättningen måste vara att sträva efter att göra områden och
            länder biståndsoberoende efter 2030.
          </p>
          <p xml:id="i-5SzuJ5y6F3KpyuY5yMZDGD">
            Det finns ett stort behov av åtgärder för miljö- och klimatanpassning
            i de fattigaste länderna liksom för investeringar i förnybar energi
            för att bidra till en hållbar omställning. Det är omöjligt att
            bygga välstånd och tillväxt i fattiga länder om man inte samtidigt
            gör insatser för klimatet. Det är därför särskilt angeläget att
            biståndet ska bidra till en förbättrad miljö, begränsad klimatpåverkan
            och till ett hållbart nyttjande av naturresurser. Centerpartiets
            inriktning i biståndspolitiken tar tydligt avstamp i att Sverige
            övertygande ska kunna visa att båda aspekter – fattigdomsbekämpning
            och arbetet mot klimatförändringar – går hand i hand.
          </p>
          <p xml:id="i-Am5o5oXNiTKNKkFt4L7Th7">
            Insatser för att stödja anpassning till klimatförändringarna
            kan innebära åtgärder som syftar till att minska människors sårbarhet,
            exempelvis investeringar i hälsa, sanitet, fungerande ekosystem,
            uthålligt jordbruk och tillgång till vatten. För Centerpartiets
            del är det självklart att tyngdpunkten på satsningarna ska vara
            i de fattigaste länderna, varav många ligger i Afrika, som är
            den kontinent i världen som sannolikt drabbas hårdast av klimatförändringarna
            samtidigt som många länder i Afrika fortfarande har svaga samhällsstrukturer.
          </p>
          <p xml:id="i-HL3E84xzKWkMaSDmfGyLXa">
            Många av världens fattiga bor på landsbygden där de flesta är
            beroende av lantbruket för sin överlevnad. Av de fattigaste människorna
            drabbas kvinnor hårdast av klimatförändringarna då det främst
            är kvinnor som ansvarar för mat- vatten- och energiförsörjning.
            Ofta är det kvinnor som står för matproduktionen, men sällan är
            det de som äger marken de brukar. Centerpartiet vill stärka kvinnors
            möjlighet till en trygg livsmedelsförsörjning och ekonomisk utveckling,
            samt rätten till självbestämmande, ägande och nyttjande av jordbruksmark.
            Vi ser ett modernare och effektivare lantbruk och tillgång till
            rent vatten och energi som viktiga delar i arbetet för ökad jämställdhet
            och mer långsiktigt hållbar och inkluderande fattigdomsbekämpning
            i utvecklingsländerna. Vattenbrist är en stor och växande problematik
            direkt länkad till effekterna av klimatförändringarna. Vi behöver
            därför satsa på ett ökat klimatbistånd. Centerpartiet vill att
            FN:s gröna klimatfond ges mer resurser. Det kommer att bli allt
            viktigare när Parisavtalet genomförs. Genom fonden får utvecklingsländer
            stöd att genomföra insatser för klimatanpassning och minskade
            utsläpp av växthusgaser.
          </p>
          <head type="h1" xml:id="i-SzreeZyD125kgCz1qram7R">
            7. Sverige behöver grön tillväxt
          </head>
          <p xml:id="i-9rgnR9SHdMh91kc4Muxssq">
            Världen och Sverige står inför stora miljöutmaningar. Klimatförändringar,
            spridning av giftiga kemikalier, nedskräpning och förorening av
            haven samt ohållbart utnyttjande av naturresurser utgör allvarliga
            hot mot människors hälsa, ekosystemen och en hållbar ekonomisk
            utveckling och tillväxt. Centerpartiets drivkraft är att uppnå
            resultat för miljön.
          </p>
          <p xml:id="i-5WNoQsmbZ8JQx4eiSbEehU">
            En bättre miljö går hand i hand med ekonomisk utveckling och
            tillväxt. Sverige har bevisat att ekonomisk tillväxt kan ske samtidigt
            som vår miljöpåverkan minskar. Med ny grön teknik skapas såväl
            jobb som effektiva miljöåtgärder. Med rätt styrmedel blir det
            enkelt och lönsamt att göra rätt för miljön. Med grön skatteväxling
            kan skatten höjas på utsläpp samtidigt som den sänks på arbete.
          </p>
          <p xml:id="i-JjXKf5D2Q9YmihwfatFWt8">
            Centerpartiet arbetar på bred front för att nå resultat för miljön,
            bland annat genom målsättningen om att nå 100 procent förnybar
            energi till år 2040.
          </p>
          <p xml:id="i-FWqWJHdqTwNBwjXSnKmFKq">
            Samtidigt ser vi hur den förra rödgröna regeringens politik har
            lett åt fel håll. Under Centerpartiets tid i regering minskade
            utsläppen med drygt 19 procent. Tyvärr visar statistiken att utsläppsminskningarna
            har stannat av och att utsläppen till och med börjat öka något.
          </p>
          <p xml:id="i-Si7oi52AQgfqRTxqaZV8wg">
            Centerpartiet föreslår ett brett reformprogram för att minska
            utsläppen med kraftfulla styrmedel. Vi vill ställa om fordonsflottan,
            minska utsläppen från flygen, öka den förnybara energiproduktionen,
            minska gifterna i vår vardag, skydda haven, säkra dricksvattenförsörjningen
            och värna den biologiska mångfalden. Viktiga förslag för att uppnå
            detta är grön bilbonus, miljölastbilspremier, reduktionsplikt
            för att få ned koldioxidutsläppen, förbättrade förutsättningar
            för såväl storskalig som småskalig produktion av förnybar energi,
            ökade investeringar i både laddinfrastruktur och energilagring,
            avfallsförbränningsskatter och kemikalieskatter.
          </p>
          <head type="h2" xml:id="i-NEQNUa7yk6J6ZfsNhdcakY">
            7.1 Klimat
          </head>
          <p xml:id="i-MZuJh66XG9U7dK5Mi4Uxgd">
            År 2016 var det varmaste år som någonsin registrerats sedan temperaturmätningarna
            startade för över 100 år sedan. År 2017 var ett av de tre varmaste
            åren, men det varmaste året utan väderfenomenet El Niño. Det är
            en tydligt uppåtgående trend i den globala medeltemperaturen.
            Samtidigt ser vi också hur extremt väder, som torka, översvämningar
            och orkaner blir allt vanligare.
          </p>
          <p xml:id="i-SjiFfcu6ooMUAQcJ8NDvqX">
            Världens länder behöver ta krafttag för att undvika extrema effekter
            av det förändrade klimatet.
          </p>
          <p xml:id="i-WZz3VJKPntwbbEn4ovAMs">
            Under lång tid, och under olika regeringar, har den ekonomiska
            tillväxten i Sverige ökat samtidigt som klimatutsläppen har minskat.
            Svensk ekonomi tillhör de mest klimateffektiva i världen. Sveriges
            bnp har växt med cirka 75 procent sedan 1990, samtidigt som utsläppen
            av växthusgaser har minskat med cirka 25 procent. Mycket har gjorts,
            men mycket mer kommer att behöva göras framöver.
          </p>
          <p xml:id="i-QuNgac9o2qP77yPuoCceRX">
            I december 2015 enades FN:s parter under klimattoppmötet i Paris
            om ett gemensamt avtal för att begränsa ökningen av den globala
            medeltemperaturen till väl under 2 grader, med sikte mot 1,5 grads
            uppvärmning. Det är ett ambitiöst mål, men globalt sett saknas
            ännu många av de åtgärder som vi vet krävs för att nå målet. Ett
            högre tempo behövs om målet ska kunna nås.
          </p>
          <p xml:id="i-TvxVSpiJo8yUhcF26NfZoL">
            Minskade utsläpp från transportsektorn
          </p>
          <p xml:id="i-L3LrA8qq4kNVpMVxKUXbac">
            Utsläppen från inrikes transporter står för en tredjedel av Sveriges
            totala utsläpp. Samtidigt är de den del av utsläppen som över
            tid varit svårast att minska, i synnerhet från de tunga transporterna.
          </p>
          <p xml:id="i-TsBAJ65MZ9jrF59yka2iqu">
            Transportsektorn är den enda sektor som i det klimatpolitiska
            ramverket fått ett eget klimatmål – att minska utsläppen med 70
            procent till år 2030 jämfört med 2010. För att nå det målet måste
            utsläppsminskningarna gå mycket snabbare än hittills. Det kräver
            kostnadseffektiva styrmedel med hög klimatnytta. För att nå målet
            måste de styrmedel som finns skärpas, och nya behöver introduceras.
          </p>
          <p xml:id="i-Kw8zVhD2mvrYAvgzxUhyc2">
            Omställningen kommer att kräva ett samspel mellan flera olika
            styrmedel, teknikutveckling, ökad elektrifiering och förändrade
            beteendemönster. Biodrivmedel kommer fortsättningsvis utgöra en
            viktig komponent i transportsektorns omställning. Av de biodrivmedel
            som Sverige använder idag produceras endast en fjärdedel till
            en tredjedel i Sverige. Långsiktiga styrmedel gynnar inhemsk produktion
            av biodrivmedel med hög klimatnytta, som kan användas till vägtrafik,
            sjöfart och flyg.
          </p>
          <p xml:id="i-9wdchQyHmJs83hB6WLDffh">
            Digitalisering och automatisering skapar nya möjligheter med
            autonoma fordon och delningstjänster. För att minska miljöpåverkan
            men behålla mobiliteten måste transporterna bli effektivare och
            såväl användningen av biodrivmedel som forskning och introduktion
            av ny teknik på marknaden öka. Avgörande för att nå målet är både
            en ökad introduktion av fordon med nollutsläpp och nya lösningar
            med bilpooler och smarta digitala mobilitets- och delningstjänster.
          </p>
          <p xml:id="i-RJ9oN3UFP7VGXQYSLxP7pd">
            Svensk miljöteknik är och kan fortsatt vara en exportframgång
            som bereder väg för hållbara transporter världen över. Detta gäller
            inte minst vid forskning, utveckling och kommersiell produktion
            av biodrivmedel från svenska skogs- och åkerbaserade råvaror och
            restprodukter. Det behövs starkare incitament för vägtrafiken
            för att minska utsläppen, men även för våra flyg- och sjötransporter.
          </p>
          <p xml:id="i-U9D8Y4eDLqwcWH8ENs6cMd">
            Personbilar i Sverige har minskat sina utsläpp de senaste decennierna,
            men inte snabbt nog. Omställningen till icke fossildrivna fordon
            går för långsamt. Valet vid nybilsinköp är avgörande för utsläppen.
            Forskningsstudier visar att då skillnaden i kostnad syns tydligt
            på prislappen påverkar det klimateffekten avsevärt mer än den
            mer utspridda effekten av högre bränslepriser.
          </p>
          <p xml:id="i-57HrTou8zz9uzMUL9ULpD1">
            Elbilar har fortfarande en väldigt liten marknadsandel, även
            om den ökar. Det krävs bättre incitament än idag för att försäljningen
            av de mest klimateffektiva bilarna ska öka snabbare.
          </p>
          <p xml:id="i-MD3faiiiBkpDXGGNJUJu9M">
            Den förra regeringens förslag har tydliga brister, vilket i kombination
            med dess saktfärdighet i att genomföra förslaget har bromsat omställningen
            av fordonsflottan. Den maximala bonusen kommer att vara 60 000
            kronor för en elbil, med en komplicerad och detaljerad skala av
            bonusar baserade på utsläpp för övriga bilar, medan avgiften som
            drabbar de sämsta bilarna utgår som en treårig höjning av fordonsskatten.
            Den låga nivån på premien till miljöbilar och den krångliga utformningen
            av systemet gör det tveksamt huruvida det kommer att ge tillräckligt
            tydliga signaler vid inköpstillfället. Regeringens förslag ger
            heller inte någon fördel till bilar som kan köras på etanol, det
            mest kommersialiserade biodrivmedlet vi har i landet.
          </p>
          <p xml:id="i-KWbXtuEZoN3RVrnXe9f4cg">
            Centerpartiet vill istället införa en grön bilbonus, som ger
            de bästa bilarna en bonus på upp till 100 000 kronor uppdelad
            på ett fåtal. Vårt förslag bygger på bilars utsläppsvärden av
            koldioxid, uppdelat på ett fåtal nivåer av CO2-utsläpp. Köparen
            får en bonus eller en extra avgift vid köp av ny personbil. För
            att stimulera en andrahandsmarknad av leasade bilar och förmånsbilar
            bör bonusen vara uppdelad på flera utbetalningstillfällen. Samma
            utsläppsnivåer som ligger till grund för bilbonusen bör även gälla
            på förmånsbilsmarknaden.
          </p>
          <p xml:id="i-4fKqquABHC2HB6Vvb5cJP4">
            Den gröna bilbonusen finanserias genom att de som köper bilar
            med höga utsläpp får betala en extra avgift vid köptillfället.
            Det finns också en neutral kategori, som innefattar särskilt snåla
            dieselbilar där man varken får grön bilbonus eller en avgift.
            För att följa med i teknikutvecklingen och stimulera att bilarna
            blir bättre så förskjuts koldioxidgränserna för kategorierna varje
            år. Målet är att systemet för grön bilbonus alltid ska vara offentligfinansiellt
            neutralt.
          </p>
          <p xml:id="i-DwqCvDwW116ptKoGS2tb44">
            Centerpartiet vill också ge företag tydligare incitament till
            val av förmånsbilar till sina anställda. Centerpartiet anser därför
            att parkerings- och trängselavgifter bör avskaffas som skattebefriad
            förmån. På sikt bör endast bilar som faller inom ramen för att
            få en bonus enligt grön bilbonus-förslaget kvalificera sig som
            förmånsbilar. Centerpartiet vill också skärpa miljöbilsdefinitionen,
            där en översyn brådskar.
          </p>
          <p xml:id="i-7Gt81ByQr4ESQhpaQe6DSq">
            För att investeringar i biodrivmedelssektorn ska komma till stånd
            är långsiktiga och tydliga spelregler helt avgörande. Centerpartiet
            vill i första hand att förnybara bränslen främjas med hjälp av
            en beskattning som baseras på klimatprestanda.
          </p>
          <p xml:id="i-LnRwNQEZvfSssMYLzJEV6u">
            För att befintliga fordon ska kunna minska sin klimatpåverkan
            är det viktigt att öka användningen av såväl rena biodrivmedel
            som inblandningen av förnybara bränslen i bensin och diesel. Centerpartiet
            har därför länge förespråkat ett system som tvingar dem som säljer
            drivmedel att årligen minska utsläppen med en viss procentsats,
            genom inblandning av biodrivmedel. Det är positivt att en sådan
            reduktionsplikt har införts under 2018. Reduktionsplikten saknar
            dock förutsägbarhet. Det är nu viktigt att säkerställa att den
            är tillräckligt ambitiös, förutsägbar och att kvoterna framöver
            sätts så att de ligger i linje med målet om en fossiloberoende
            fordonsflotta till år 2030.
          </p>
          <p xml:id="i-VPhfYiLmrn59pkjnWRjiSs">
            Det är ett prioriterat arbete att Sverige fortsätter att driva
            på inom EU för att det ska vara möjligt att fortsatt skattebefria
            förnybara drivmedel från koldioxidskatt, så att dessa kan fortsätta
            att vara viktiga delar av klimatomställningen av den svenska fordonsflottan.
          </p>
          <p xml:id="i-oaxSXcdJ7asq1fHchgXAF">
            Subventioner till fossila bränslen bör fasas ut så att de bär
            sina fulla miljökostnader. EU måste också sluta använda det fossila
            som norm när statsstödsregler utformas. Normen ska vara klimatneutralitet,
            så att det är möjligt att beskatta fossila bränslen mer än förnybara
            utan att det anses vara ett brott mot regelverket. Här måste Sverige
            ta strid med EU-kommissionen för att skapa hållbara spelregler,
            så att det blir möjligt att med nationella styrmedel nå de mål
            som EU enats om.
          </p>
          <p xml:id="i-4C9BHwgZCPuEYPAnjA4zcN">
            Idag finns det EU-gemensamma hållbarhetskriterier för förnybara
            bränslen. Centerpartiet vill synliggöra de fossila bränslenas
            miljöpåverkan och vill därför att det införs gemensamma hållbarhetskriterier
            för fossila bränslen i EU. Resultatet av hållbarhetskriterierna,
            som inkluderar bland annat miljöpåverkan och växthusgasprestanda,
            bör synliggöras för konsumenten i form av en EU-gemensam märkning.
            Med en sådan märkning har konsumenten möjlighet att göra en rättvis
            jämförelse mellan förnybara och fossila alternativ. Med hållbarhetskriterierna
            som grund kan man också införa en ursprungsmärkning av bränslet
            vid pumpen. Genom att synliggöra drivmedlets ursprung kan konsumenter
            göra ett medvetet val.
          </p>
          <p xml:id="i-QmEFc6AvQAktN1uG8eFpjF">
            Transporterna minskar avstånden mellan människor och möjliggör
            att leva, arbeta, handla och mötas. I och med att transporterna
            är en stor bidragande orsak till utsläpp av växthusgaser samtidigt
            som utsläppen inte känner några gränser vill Centerpartiet se
            en ambitionshöjning inom EU avseende transporternas klimatpåverkan.
            För att möjliggöra långsiktiga investeringar och tydliga spelregler
            vill vi att EU-länderna antar ett långsiktigt mål för att nå en
            fossiloberoende fordonsflotta.
          </p>
          <p xml:id="i-NPu4Bv4XQNGdn92Z5gSn25">
            Som en del i målet om att utsläppen från inrikestransporter ska
            minska med 70 procent till år 2030 är det viktigt att infrastrukturen
            för de förnybara bränslena utvecklas snabbt.
          </p>
          <p xml:id="i-LFEYShib6zkqFwDDDWZFCU">
            Det gäller inte minst övergången till eldrift. Elektrifiering
            av transporter kan också bidra till att lösa andra transportrelaterade
            problem, såsom trängsel, buller och bristande luftkvalitet. Det
            är därför viktigt att det sätts upp långsiktiga spelregler för
            marknaden.
          </p>
          <p xml:id="i-97xTdT7sfWHjGZC6YrBb5A">
            Teknikutvecklingen går snabbt framåt och elbilarnas räckvidd
            ökar betydligt för varje år. Men det är inte enbart personbilarna
            som elektrifieras. Det pågår framgångsrika försök med elektrifiering
            av vägar för tunga transporter, färjetrafik övergår till eldrift
            och det forskas på elektrifiering i flygsektorn. Centerpartiet
            vill därför se en nationell plan för elektrifiering av transportsektorn,
            som inkluderar satsningar på alternativa drivmedelsstationer i
            hela landet, förenklade byggregler för laddstolpar, satsningar
            på elvägar och elektrifiering av gods- och busstrafik. Trafikverket
            bör, i samarbete med näringsliv och berörda regioner, identifiera
            och investera i fler områden där demonstrationsförsök med elektrifierade
            vägstråk kan inledas.
          </p>
          <p xml:id="i-CstQgt2cwy2SGSeM6tEKKP">
            En fastighet med laddningsmöjligheter riskerar idag att vid energideklaration
            framstå som mindre energieffektiv än fastigheter utan laddningsmöjligheter.
            Centerpartiet anser att detta måste ändras så att fastighetsägare
            inte straffas för att de etablerar laddningsmöjligheter.
          </p>
          <p xml:id="i-SgkW1snAPv2Tx1Ci7FreRH">
            För att ytterligare påskynda utbyggnaden av laddinfrastruktur
            vill Centerpartiet också se över möjligheten att införa krav på
            framdragning av infrastruktur för laddplatser för nya eller ombyggda
            byggnader. Frankrike har sedan tidigare liknande krav. Liknande
            bestämmelser finns redan i Sverige för bredband, med krav på bredbandsmöjligheter
            i vissa nya eller ombyggda byggnader.
          </p>
          <p xml:id="i-4HDfaQfkzxScGUhQWzWoX9">
            Slutligen vill Centerpartiet, som presenteras nedan, ha ett effektivt
            grönt avdrag för att installera laddstationer i hemmet.
          </p>
          <p xml:id="i-N9Eu7K4g5qeL8zVVSQx1H7">
            Idag är elektricitet för busstrafik skattepliktig, till skillnad
            från kollektivtrafik på spår, såsom järnväg, pendeltåg, tunnelbana
            och spårvagn, där elektriciteten är skattebefriad. För att påskynda
            introduktionen av eldrivna bussar i kollektivtrafiken anser Centerpartiet
            att busstrafiken bör ha samma skatteförhållanden som tågtrafiken.
          </p>
          <p xml:id="i-J7HrSHW2dWiQozyKJ6jpMa">
            Båtar som drivs med fossila drivmedel betalar idag ingen energiskatt
            för bränslet. Om fartyget istället använder landström för strömförsörjning
            och för att ladda batterier ombord är brukaren skyldig att betala
            energiskatt på elen. Sedan 2011 finns i lagen om skatt på energi
            en möjlighet till nedsättning av energiskatten för el. Nedsättningen
            omfattar dock enbart större fartyg vars bruttodräktighet, ett
            jämförelsetal för fartygs storlek, överstiger 400. Detta undantag
            från energiskatten är inte anpassat för nationell sjöfartsnäring,
            bilfärjor och pendelbåtar, som normalt har en bruttodräktighet
            om 20–300. Detta hämmar omställningen från fossila drivmedel till
            förnybar el inom sjötrafiken. Nedsättningen av energiskatten på
            el bör därför gälla även för mindre fartyg.
          </p>
          <p xml:id="i-Qq4583hE2jUigh2Q9wdA8b">
            Genom att fler väljer kollektivtrafiken framför bilen kan utsläppen
            minskas. Centerpartiet vill därför införa en kollektivtrafikbonus
            som ska uppmuntra regioner och landsting att öka användandet av
            kollektivtrafik. De landsting och regioner som lyckas öka kollektivtrafiken
            kommer då att få ta del av en bonus som staten betalar ut.
          </p>
          <p xml:id="i-EHMZEcHCrJ9ck9fnHKGTc1">
            Tunga fordon är på många platser nödvändiga för den lokala ekonomin,
            då ingen annan transportinfrastruktur kan uppnå samma finmaskighet
            som vägnätet. Utsläppen från lastbilar har dessvärre varit envist
            höga och först på senare år börjat dämpas, vilket är allvarligt
            för Sverige som klimatföredöme. Den av regeringen planerade kilometerskatten,
            som har ensidigt fokus på avstånd snarare än bränsle och utsläpp,
            har mycket liten miljöeffekt, då alternativ transportinfrastruktur
            saknas på många platser i landet, samtidigt som jobb beroende
            av lastbilstransporter drabbas.
          </p>
          <p xml:id="i-XP2RNWYq77A2c6okB6dfxD">
            Sverige är en världsledande lastbilstillverkare och det vore
            därför naturligt att Sverige också har världens bästa miljöprestanda
            på sin lastbilspark. För att påskynda teknikutvecklingen och skapa
            en stark svensk marknad för miljölastbilar anser Centerpartiet
            att det bör införas en miljölastbilspremie. Premien bör rikta
            sig till de lastbilar som har minst klimatutsläpp. Premien bör
            vara kraftfull nog att styra investeringar i lastbilar och omfatta
            tillräckligt många fordon för att påverka utvecklingen. För att
            garantera en effektiv klimatstyrning är det därtill viktigt att
            klassificeringen av lastbilar kontinuerligt ses över och vidareutvecklas.
          </p>
          <p xml:id="i-XxxeAdhg5uLxk443GhGrrL">
            Vid sidan av miljölastbilspremier vill Centerpartiet även minska
            utsläppen från den tunga trafiken genom att premiera fossilfria
            drivmedel.
          </p>
          <p xml:id="i-FBhVjmKM3ia1oGstWQyoh7">
            Centerpartiet anser att de åkerier som aktivt väljer att ställa
            om sina transporter till minskade koldioxidutsläpp med fossilfria
            drivmedel ska premieras. Idag innebär omställningen till mindre
            utsläpp ofta en extra kostnad för aktörerna – vilket gör att omställningen
            tar tid att genomföra. För att stimulera en omställning till mer
            fossilfria drivmedel vill Centerpartiet därför införa en klimatbonus
            som kan dras av mot vinsten för den som kan visa att man minskat
            koldioxidutsläppen genom sin tankning. På så sätt får åkerier
            som går före inte sämre lönsamhet än de som fortsätter att tanka
            fossilt.
          </p>
          <p xml:id="i-WKnGA2cbdsQgEK76wExPhd">
            Den miljöstyrande delen av fordonsskatten bör förstärkas. Fordonsskatten
            är ett viktigt instrument i strävan att ställa om till en fossiloberoende
            fordonsflotta genom att premiera inköp av miljövänligare bilar.
            Dagens fordonsskatt utgörs av ett grundbelopp samt ett rörligt
            belopp som beror på fordonets miljöprestanda. Centerpartiet och
            Alliansen ökade miljöstyrningen i fordonsskatten genom att höja
            den del av skatten som beror på fordonets koldioxidutsläpp. Centerpartiet
            vill dock gå längre. Centerpartiet anser att den utsläppsbaserade
            delen av skatten bör förstärkas samtidigt som grundbeloppet sänks.
            På så sätt får miljövänliga bilar lägre fordonsskatt, medan bilar
            med höga utsläpp får högre skatt.
          </p>
          <p xml:id="i-NZQw19ZzJ3nNNRfnZeSyRv">
            Fordonsskatten tas idag endast ut i 30 år. Detta innebär en skattebefrielse
            för bilar som ofta har en dålig miljöprestanda. Centerpartiet
            föreslår därför att fordonsskatten förlängs, genom att det år
            från vilket bilar befrias från fordonsskatt tills vidare låses.
          </p>
          <p xml:id="i-NKNmrnVvHeWhc9f59jxzGt">
            För att tydliggöra miljöpåverkan från olika bilar med olika drivmedel
            och bränsleeffektivitet, och ge förutsättningar för potentiella
            bilköpare att göra ett medvetet val, bör kraven på all nybilsförsäljning
            skärpas. Idag finns det ett tydligt och fungerade system för energideklaration
            av vitvaror som kylskåp, spisar och diskmaskiner. Det är lätt
            för konsumenterna att se om varorna har ett bra eller mindre bra
            energivärde när de ska köpa nya vitvaror. För personbilar finns
            inte en sådan märkning och det är idag svårt för den som ska köpa
            en ny bil att avgöra vilken klimatprestanda bilen har. Därför
            vill Centerpartiet, inom ramen för EU:s miljöarbete, införa en
            energideklaration för personbilar, liknande det system som idag
            finns för vitvaror, med hänsyn till drivmedlets klimatpåverkan
            ur ett livscykelperspektiv.
          </p>
          <p xml:id="i-Uf2irKEbXvtBwPfVJopto4">
            I svensk klimat- och energipolitik har en sedan länge rådande
            princip varit att fossila energislag ska beskattas. Den uppdelning
            av koldioxid- och energiskatt som Sverige tillämpar ger tydliga
            incitament till såväl mindre utsläpp av koldioxid som energieffektivisering.
            Naturgas är en fossil gas som under en period dragit nytta av
            skattebefrielser, trots dess fossila ursprung. För att stimulera
            en ökad användning av förnybar metangas, så kallad biogas, istället
            för fossil sådan anser Centerpartiet att naturgasen som används
            i transportsektorn bör beskattas enligt samma princip som fossil
            bensin och diesel, med koldioxidskatt efter innehåll av fossilt
            kol och med energiskatt efter energiinnehåll. Detta väntas medföra
            ökade intäkter om 60 miljoner kronor år 2019, 70 miljoner kronor
            år 2020 och 70 miljoner kronor år 2021.
          </p>
          <p xml:id="i-Ht6Giqiewqjn4UXLjRRg3">
            Biogasproduktion ger positiva effekter för klimatet och minskar
            samtidigt övergödningsproblemen. Alliansregeringen införde ett
            produktionsstöd för biogas och ett investeringsstöd för biogasanläggningar
            inom ramen för Landsbygdsprogrammet. Det finns en stor potential
            för biogastillverkning i Sverige och Centerpartiet anser därför
            att stödet för metangasreducering bör stärkas.
          </p>
          <p xml:id="i-JJuhtMF7pc7udAWaNhAMis">
            Sveriges jord- och skogsbrukare är nyckelpersoner i den gröna
            omställningen. Det var därför Centerpartiet införde ett investeringsstöd
            för biogasanläggningar och ett metangasreduceringsstöd. För att
            ytterligare stärka biogasproduktionen föreslår Centerpartiet att
            en kretsloppspremie för biogödsel införs, vilket skulle stärka
            konkurrensen för biogödslet gentemot handelsgödsel och förbättra
            den ekonomiska konkurrenskraften för biogasproducenter i hela
            landet, samtidigt som mer av energivärdet tas till vara i kretsloppet.
          </p>
          <p xml:id="i-8nn4Pe5S4AQXsgstS43a2X">
            Utbudet av arbetsmaskiner i Sverige, särskilt klimatsmarta sådana,
            är relativt litet och likriktat. Likt övriga transportslag är
            fordonsparken fossilberoende och i stort behov av omställning.
            I och med marknadens karaktär finns bäst möjlighet att påverka
            internationellt genom att ställa krav inom EU. I dagsläget finns
            inga krav avseende koldioxidutsläpp från arbetsmaskiner. Genom
            att utveckla EU-gemensamma koldioxidkrav och fungerande mätmetoder
            av bränsleförbrukningen på arbetsmaskiner kan teknikutvecklingen
            drivas på. Likt miljöbilsdefinitionen för personbilar bör en motsvarande
            definition utvecklas för arbetsmaskiner. För tunga fordon har
            Göteborgs och Stockholms stad utvecklat en särskild definition
            som skulle kunna ligga till grund för en miljöbilsdefinition för
            arbetsmaskiner.
          </p>
          <p xml:id="i-Qqy4dNYkpaGxruAHpoTPY2">
            För att vidare driva på utvecklingen av arbetsmaskiner mot alternativ
            som är bättre för miljön kan offentlig upphandling användas som
            verktyg, med krav på exempelvis avgasutsläpp, bränsleförbrukning
            och drivmedel.
          </p>
          <p xml:id="i-JSzvj3PtN7jVf1LsHawdsn">
            Det finns idag ingen myndighet som har ett övergripande helhetsansvar
            för arbetsmaskiner. För att underlätta omställningen till klimatsmarta
            arbetsmaskiner bör en myndighet tilldelas ett tydligt ansvar för
            klimatanpassning av arbetsmaskiner.
          </p>
          <p xml:id="i-JKdk1nE9v47VTL3UtcbpY6">
            Centerpartiet anser att flygsektorn, precis som andra delar av
            transportsektorn, behöver bära kostnaderna av sin klimatpåverkan.
          </p>
          <p xml:id="i-WYU47jSqGBdeM8nTuNQLso">
            Den förra regeringen har valt att införa en flygskatt som saknar
            miljöstyrande effekter, utan snarare är en fiskal skatt på transporter.
          </p>
          <p xml:id="i-AeCzMeX4rMt1qfeGscJAMz">
            Dagens flygskatt gör ingen skillnad mellan plan som flyger på
            mer eller mindre miljövänligt bränsle. Därtill blir skatten högre
            för bolag med hög kabinfaktor – som genomför effektiva flygningar
            med välfyllda plan och få tomma stolar – då skatten tas ut per
            resenär och inte baseras på utsläpp. Allt detta bidrar till att
            göra skatten ineffektiv.
          </p>
          <p xml:id="i-B62LTZkXxaoTJd8vcJFztM">
            Centerpartiet föreslår i stället att det ställs krav på obligatorisk
            inblandning av förnybart flygbränsle för alla flygplan som tankas
            i Sverige. Givet att denna typ av bränsle är dyrare än traditionellt
            flygbränsle blir effekten att flygresor blir något dyrare, men
            till skillnad från regeringens förslag gynnas bolag med hög kabinfaktor
            och låg bränsleförbrukning, vilket i sin tur gynnar en grön omställning
            av flyget. Centerpartiets förslag är 2–5 gånger så effektivt som
            regeringens flygskatt.
          </p>
          <p xml:id="i-5uHNhppnXxZ4JokEyTscLq">
            Det räcker med fem procents inblandning för att klimateffekten
            ska bli lika stor som med regeringens flygskatt. Den långsiktiga
            potentialen för inblandning är i dag 50 procent. Med en så hög
            potential för inblandning finns det alltså stora möjligheter att
            minska utsläppen långt mer än med regeringens flygskatt. För att
            systemet ska bli långsiktigt hållbart och förutsägbart behöver
            den exakta utformningen, inklusive nivå på inblandning, utredas.
          </p>
          <p xml:id="i-LmwwYqYeb5n193rgonRLY6">
            Därtill vill Centerpartiet att det införs ett nytt forskningsprogram
            för en grön omställning av flyget. Ett sådant forskningsprogram
            ska dels syfta till att få igång demonstrationsanläggningar för
            bioflygbränsle, med fokus på att starta storskalig produktion
            i Sverige, dels till forskning kring tekniska lösningar för att
            ställa om flygsektorn. För detta ändamål avsätter Centerpartiet
            i denna motion 250 miljoner kronor per år. Med styrmedel, ny teknik,
            företagsamhet och innovationer kan vi få ner utsläppen från flyget.
          </p>
          <p xml:id="i-2Da2XRR5tfVvW7z5BKanLS">
            Centerpartiet anser också att Swedavia bör öka möjligheterna
            till rabatter för start och landning för de plan med bäst miljöegenskaper.
            Statliga bolag och myndigheter bör också klimatkompensera sina
            tjänsteresor. Det behövs därtill skärpta krav på den EU-interna
            flygtrafiken. Den ska lyda under samma regler för tilldelning
            av utsläppsrätter som övriga delar av EU:s utsläppshandel. Den
            internationella luftfartsorganisationen, ICAO, nådde 2016, efter
            många års förhandlingar, en överenskommelse för att minska utsläppen
            från flygtrafiken. Sverige måste vara pådrivande för att ICAO-systemet
            faktiskt levererar och att det sker en revidering och radikal
            uppdatering av Chicagokonventionen, ICAO:s föråldrade grunddokument
            från 1940-talet, som reglerar internationell beskattning av flygbränsle
            och som begränsar effektiva ekonomiska styrmedel.
          </p>
          <p xml:id="i-5f5ptWR2m9qtNATSL47WVw">
            Grön industriomställning
          </p>
          <p xml:id="i-7TW6DpEmEJKbqsjobyzcGP">
            Centerpartiet vill satsa på ny grön teknik för bioenergi för
            att minska utsläppen. Ett av de effektivaste sätten att göra det
            är att utnyttja naturens eget upptag av koldioxid. Biomassa, träd
            och växter, tar upp koldioxiden naturligt. När man bränner bioenergi
            från träd och skog, släpps den koldioxid som träden tidigare fångat
            upp ut på nytt. Idag går den upp i atmosfären. Genom att istället
            använda ny grön teknik för att fånga upp denna naturliga koldioxid,
            och lagra den i naturliga täta utrymmen, exempelvis där det tidigare
            funnits naturgas, så minskar halten av koldioxiden i atmosfären.
            Då uppstår istället minusutsläpp.
          </p>
          <p xml:id="i-ASCXQbuvsT6CbXuktidUZM">
            Centerpartiet vill inledningsvis införa ett investeringsstöd
            för testanläggningar för miljöteknik som medför minusutsläpp.
            I nästa steg vill vi införa ett kraftfullt skatteavdrag per ton
            lagrad koldioxid.
          </p>
          <p xml:id="i-B2q4NDX5CEaXhRChVv8wZU">
            Sverige har kommit långt i omställningen till en biobaserad ekonomi,
            men det krävs ytterligare åtgärder för att tillvarata de unika
            affärsmöjligheter som finns. Sverige har gott om förnybar råvara
            från jord- och skogsbruket och vi har skickliga innovatörer. Möjligheten
            att utveckla ny teknik och nya affärer är stor, och kan ytterligare
            stärka vår internationella konkurrenskraft. Industrisektorn som
            helhet står dock fortfarande för en betydande del av Sveriges
            utsläpp av växthusgaser, varför fortsatt teknikutveckling är viktig.
          </p>
          <p xml:id="i-13ZACvJHbnFydjcoHWMuzx">
            I en biobaserad ekonomi ersätts fossila insatsråvaror med förnybar
            råvara. Redan idag är listan på produkter som producerats från
            förnybar råvara lång. Biobaserade plaster, biokomposit, biodrivmedel,
            gröna kemikalier och ett ökat byggande i trä är några exempel
            där biobaserade produkter kan ersätta fossila. Det saknas dock
            fortfarande demonstrationsexempel och testanläggningar på många
            områden.
          </p>
          <p xml:id="i-JwTV9E5PH7AQWD95x5aJPC">
            För att ytterligare påskynda industrins omställning vill Centerpartiet
            se ytterligare styrmedel. Målet är både att minska miljö- och
            klimatpåverkan samt att skapa naturliga kretslopp i industriutvecklingen
            och säkra en effektiv användning av naturresurser. Exempel på
            satsningar som skulle kunna stimuleras är produktion och testanläggningar
            för bioplaster, forskning och utveckling av nya material från
            skogen och konvertering från fossil till förnybar processenergi.
            Samtidigt behöver de många nuvarande satsningarna på en cirkulär
            ekonomi samlas i konkreta, industriella och företagsbaserade projekt
            med ökad återföring av råvara till industriprocesser.
          </p>
          <p xml:id="i-JbM7EHiwpWq32qkj3PznFD">
            Miljöpåverkande verksamheter måste leva upp till högt ställda
            krav och omfattande regler. Miljö- och klimatrelaterade processer
            och tillstånd måste utformas med en helhetssyn på verksamhetens
            miljöpåverkan. Effektiva och rimliga regelsystem är en konkurrensfördel
            i en globaliserad ekonomi. Centerpartiet anser därför att det
            behövs reformer för att förbättra hantering och prövning av miljöpåverkande
            verksamheter. Investeringar i miljö- och klimateffektiv teknik
            behöver främjas genom att tillståndsprocesser och tillsynen reformeras
            och effektiviseras, så att handläggningstiderna blir kortare.
          </p>
          <p xml:id="i-XgdTksAXAm7g91MozCEqwg">
            För att möjliggöra en ökad investeringstakt i klimat- och miljöeffektiv
            teknik bör ytterligare medel tillföras för att korta handläggningstiderna
            för miljöprövningar.
          </p>
          <p xml:id="i-7bQWBiTMGWBVo7ivSG6pr7">
            Internationellt klimatarbete
          </p>
          <p xml:id="i-GmwPgKzX7N56SzqayKZNRA">
            EU:s främsta klimatverktyg och ett av de mest kraftfulla styrmedlen
            i världen är EU:s gemensamma handel med utsläppsrätter, EU ETS.
            Systemet är i grunden ett effektivt sätt att sänka unionens utsläpp,
            men utsläppen har minskat för långsamt då priset på utsläppsrätter
            har varit för lågt. Systemet har inte skapat tillräckliga drivkrafter
            för investeringar i utsläppssnål teknik.
          </p>
          <p xml:id="i-T7nbGeRXP7dJuth55QKakf">
            Förhandlingarna mellan medlemsstaterna i rådet och Europaparlamentet
            om hur utsläppshandelssystemet ska reformeras för perioden 2021
            till 2030 avslutades nyligen. Även om resultatet inte når hela
            vägen fram leder det till lägre utsläpp och högre pris på utsläpp.
            De följer den linje som Centerpartiet drivit inom EU, från regeringsställning,
            under senare år i opposition och i Europaparlamentet. Den nya
            principen innebär att de utsläppsrätter som förblir oanvända i
            systemet och skjuts fram för att användas senare, överskottet,
            inte tillåts öka utan istället gradvis minskar. I praktiken skrotas
            planerade utsläppsrätter. Därmed minskar utsläppen snabbare och
            priset på utsläpp förväntas öka över tid.
          </p>
          <p xml:id="i-9BD1Rw4ATbaoiM7NqdcMu3">
            Centerpartiet har också arbetat aktivt för att andelen utsläppsrätter
            som köps på auktion ska öka, för att öka incitamenten till forskning
            och utveckling i koldioxidsnål teknik. För att bidra än mer till
            en grön omställning i Europa måste de fonder som skapats för omställning
            tydligt inriktas mot klimatsmarta innovationer, för att få fler
            att gå före i teknikutvecklingen. Därtill måste andelen auktionerade
            utsläppsrätter öka än mer och de många undantagen till de medlemsländer
            som har lägre bnp än EU:s genomsnitt upphöra.
          </p>
          <p xml:id="i-5QJPb9nZTgXKejJhC8UMyB">
            Fler och kraftigare styrmedel behövs för den internationella
            sjöfarten och flygtrafiken, då de varken betalar bränsleskatt
            eller regleras i Parisavtalet. Alla sektorer behöver ta sitt klimatansvar.
            Det har länge pågått processer för den internationella sjöfarten,
            genom den internationella sjöfartsorganisationen IMO, utan att
            en internationell överenskommelse för att minska utsläppen från
            sektorn har nåtts. Det är därför glädjande att IMO under våren
            2018 fattade beslut om en strategi för reduktion av växthusgaser
            från internationell sjöfart. Strategin innehåller målet att minska
            sjöfartens totala växthusgasutsläpp med minst 50 procent till
            år 2050 jämfört med 2008 samtidigt som man skall sträva efter
            nollutsläpp så snart som möjligt. Den internationella överenskommelse
            som nåtts inom flygtrafikorganisationen ICAO har låga ambitioner
            och börjar gälla först 2027. Sverige måste vara pådrivande för
            att ambitiösa åtgärder för att nå målen i avtalen för flyget och
            sjöfarten kommer på plats och att målsättningarna i avtalen skärps
            för att ligga i linje med Parisavtalets mål.
          </p>
          <head type="h2" xml:id="i-BiX9i2mR6mnbJi7gVKYZDV">
            7.1 Klimat
          </head>
          <p xml:id="i-BjksEWGhVh4NoGvnyKKsU1">
            År 2016 var det varmaste år som någonsin registrerats sedan temperaturmätningarna
            startade för över 100 år sedan. År 2017 var ett av de tre varmaste
            åren, men det varmaste året utan väderfenomenet El Niño. Det är
            en tydligt uppåtgående trend i den globala medeltemperaturen.
            Samtidigt ser vi också hur extremt väder, som torka, översvämningar
            och orkaner blir allt vanligare.
          </p>
          <p xml:id="i-8cd59bmXmWmB8EWRBPudNW">
            Världens länder behöver ta krafttag för att undvika extrema effekter
            av det förändrade klimatet.
          </p>
          <p xml:id="i-BmM6JmWzyzHifEzfmTn7tj">
            Under lång tid, och under olika regeringar, har den ekonomiska
            tillväxten i Sverige ökat samtidigt som klimatutsläppen har minskat.
            Svensk ekonomi tillhör de mest klimateffektiva i världen. Sveriges
            bnp har växt med cirka 75 procent sedan 1990, samtidigt som utsläppen
            av växthusgaser har minskat med cirka 25 procent. Mycket har gjorts,
            men mycket mer kommer att behöva göras framöver.
          </p>
          <p xml:id="i-Dh7sXGtnjEuvTsDZ7M7x4e">
            I december 2015 enades FN:s parter under klimattoppmötet i Paris
            om ett gemensamt avtal för att begränsa ökningen av den globala
            medeltemperaturen till väl under 2 grader, med sikte mot 1,5 grads
            uppvärmning. Det är ett ambitiöst mål, men globalt sett saknas
            ännu många av de åtgärder som vi vet krävs för att nå målet. Ett
            högre tempo behövs om målet ska kunna nås.
          </p>
          <p xml:id="i-2q222HHucmH8uViNo3zE4e">
            Minskade utsläpp från transportsektorn
          </p>
          <p xml:id="i-Abj4BNDCbQtJvbM9QrV2td">
            Utsläppen från inrikes transporter står för en tredjedel av Sveriges
            totala utsläpp. Samtidigt är de den del av utsläppen som över
            tid varit svårast att minska, i synnerhet från de tunga transporterna.
          </p>
          <p xml:id="i-KnFuy6eMXudw2iDNWHSprj">
            Transportsektorn är den enda sektor som i det klimatpolitiska
            ramverket fått ett eget klimatmål – att minska utsläppen med 70
            procent till år 2030 jämfört med 2010. För att nå det målet måste
            utsläppsminskningarna gå mycket snabbare än hittills. Det kräver
            kostnadseffektiva styrmedel med hög klimatnytta. För att nå målet
            måste de styrmedel som finns skärpas, och nya behöver introduceras.
          </p>
          <p xml:id="i-NAX74wA5cCoFGDn8Yc17Vs">
            Omställningen kommer att kräva ett samspel mellan flera olika
            styrmedel, teknikutveckling, ökad elektrifiering och förändrade
            beteendemönster. Biodrivmedel kommer fortsättningsvis utgöra en
            viktig komponent i transportsektorns omställning. Av de biodrivmedel
            som Sverige använder idag produceras endast en fjärdedel till
            en tredjedel i Sverige. Långsiktiga styrmedel gynnar inhemsk produktion
            av biodrivmedel med hög klimatnytta, som kan användas till vägtrafik,
            sjöfart och flyg.
          </p>
          <p xml:id="i-4GGen5jrCTrQydz6KDBZJT">
            Digitalisering och automatisering skapar nya möjligheter med
            autonoma fordon och delningstjänster. För att minska miljöpåverkan
            men behålla mobiliteten måste transporterna bli effektivare och
            såväl användningen av biodrivmedel som forskning och introduktion
            av ny teknik på marknaden öka. Avgörande för att nå målet är både
            en ökad introduktion av fordon med nollutsläpp och nya lösningar
            med bilpooler och smarta digitala mobilitets- och delningstjänster.
          </p>
          <p xml:id="i-8VnY43ZnmtEJowrFWLiE7i">
            Svensk miljöteknik är och kan fortsatt vara en exportframgång
            som bereder väg för hållbara transporter världen över. Detta gäller
            inte minst vid forskning, utveckling och kommersiell produktion
            av biodrivmedel från svenska skogs- och åkerbaserade råvaror och
            restprodukter. Det behövs starkare incitament för vägtrafiken
            för att minska utsläppen, men även för våra flyg- och sjötransporter.
          </p>
          <p xml:id="i-HCc1AX8Pwn7KJiSepv7WR6">
            Personbilar i Sverige har minskat sina utsläpp de senaste decennierna,
            men inte snabbt nog. Omställningen till icke fossildrivna fordon
            går för långsamt. Valet vid nybilsinköp är avgörande för utsläppen.
            Forskningsstudier visar att då skillnaden i kostnad syns tydligt
            på prislappen påverkar det klimateffekten avsevärt mer än den
            mer utspridda effekten av högre bränslepriser.
          </p>
          <p xml:id="i-VicaG3jRTMUC9rtUAfDcR1">
            Elbilar har fortfarande en väldigt liten marknadsandel, även
            om den ökar. Det krävs bättre incitament än idag för att försäljningen
            av de mest klimateffektiva bilarna ska öka snabbare.
          </p>
          <p xml:id="i-Jny3dmtV5EW8KrivG2xUqh">
            Den förra regeringens förslag har tydliga brister, vilket i kombination
            med dess saktfärdighet i att genomföra förslaget har bromsat omställningen
            av fordonsflottan. Den maximala bonusen kommer att vara 60 000
            kronor för en elbil, med en komplicerad och detaljerad skala av
            bonusar baserade på utsläpp för övriga bilar, medan avgiften som
            drabbar de sämsta bilarna utgår som en treårig höjning av fordonsskatten.
            Den låga nivån på premien till miljöbilar och den krångliga utformningen
            av systemet gör det tveksamt huruvida det kommer att ge tillräckligt
            tydliga signaler vid inköpstillfället. Regeringens förslag ger
            heller inte någon fördel till bilar som kan köras på etanol, det
            mest kommersialiserade biodrivmedlet vi har i landet.
          </p>
          <p xml:id="i-UtS28PC4ycAtipeJh8TCM2">
            Centerpartiet vill istället införa en grön bilbonus, som ger
            de bästa bilarna en bonus på upp till 100 000 kronor uppdelad
            på ett fåtal. Vårt förslag bygger på bilars utsläppsvärden av
            koldioxid, uppdelat på ett fåtal nivåer av CO2-utsläpp. Köparen
            får en bonus eller en extra avgift vid köp av ny personbil. För
            att stimulera en andrahandsmarknad av leasade bilar och förmånsbilar
            bör bonusen vara uppdelad på flera utbetalningstillfällen. Samma
            utsläppsnivåer som ligger till grund för bilbonusen bör även gälla
            på förmånsbilsmarknaden.
          </p>
          <p xml:id="i-M4aLsQKAn2BTZngDLHsAtV">
            Den gröna bilbonusen finanserias genom att de som köper bilar
            med höga utsläpp får betala en extra avgift vid köptillfället.
            Det finns också en neutral kategori, som innefattar särskilt snåla
            dieselbilar där man varken får grön bilbonus eller en avgift.
            För att följa med i teknikutvecklingen och stimulera att bilarna
            blir bättre så förskjuts koldioxidgränserna för kategorierna varje
            år. Målet är att systemet för grön bilbonus alltid ska vara offentligfinansiellt
            neutralt.
          </p>
          <p xml:id="i-TqcUadBeDzdMMhtPcvnpBo">
            Centerpartiet vill också ge företag tydligare incitament till
            val av förmånsbilar till sina anställda. Centerpartiet anser därför
            att parkerings- och trängselavgifter bör avskaffas som skattebefriad
            förmån. På sikt bör endast bilar som faller inom ramen för att
            få en bonus enligt grön bilbonus-förslaget kvalificera sig som
            förmånsbilar. Centerpartiet vill också skärpa miljöbilsdefinitionen,
            där en översyn brådskar.
          </p>
          <p xml:id="i-2N2MpPPjt4KKwurz4BGNiZ">
            För att investeringar i biodrivmedelssektorn ska komma till stånd
            är långsiktiga och tydliga spelregler helt avgörande. Centerpartiet
            vill i första hand att förnybara bränslen främjas med hjälp av
            en beskattning som baseras på klimatprestanda.
          </p>
          <p xml:id="i-8aZYKMZhiSui6PJLhBSoH6">
            För att befintliga fordon ska kunna minska sin klimatpåverkan
            är det viktigt att öka användningen av såväl rena biodrivmedel
            som inblandningen av förnybara bränslen i bensin och diesel. Centerpartiet
            har därför länge förespråkat ett system som tvingar dem som säljer
            drivmedel att årligen minska utsläppen med en viss procentsats,
            genom inblandning av biodrivmedel. Det är positivt att en sådan
            reduktionsplikt har införts under 2018. Reduktionsplikten saknar
            dock förutsägbarhet. Det är nu viktigt att säkerställa att den
            är tillräckligt ambitiös, förutsägbar och att kvoterna framöver
            sätts så att de ligger i linje med målet om en fossiloberoende
            fordonsflotta till år 2030.
          </p>
          <p xml:id="i-PpjRpzw1je5tNUfDB4q9xh">
            Det är ett prioriterat arbete att Sverige fortsätter att driva
            på inom EU för att det ska vara möjligt att fortsatt skattebefria
            förnybara drivmedel från koldioxidskatt, så att dessa kan fortsätta
            att vara viktiga delar av klimatomställningen av den svenska fordonsflottan.
          </p>
          <p xml:id="i-3zSmLtsZmG5UVZSidsqxxb">
            Subventioner till fossila bränslen bör fasas ut så att de bär
            sina fulla miljökostnader. EU måste också sluta använda det fossila
            som norm när statsstödsregler utformas. Normen ska vara klimatneutralitet,
            så att det är möjligt att beskatta fossila bränslen mer än förnybara
            utan att det anses vara ett brott mot regelverket. Här måste Sverige
            ta strid med EU-kommissionen för att skapa hållbara spelregler,
            så att det blir möjligt att med nationella styrmedel nå de mål
            som EU enats om.
          </p>
          <p xml:id="i-QpYx6RcQF6hdWa5QNs38ep">
            Idag finns det EU-gemensamma hållbarhetskriterier för förnybara
            bränslen. Centerpartiet vill synliggöra de fossila bränslenas
            miljöpåverkan och vill därför att det införs gemensamma hållbarhetskriterier
            för fossila bränslen i EU. Resultatet av hållbarhetskriterierna,
            som inkluderar bland annat miljöpåverkan och växthusgasprestanda,
            bör synliggöras för konsumenten i form av en EU-gemensam märkning.
            Med en sådan märkning har konsumenten möjlighet att göra en rättvis
            jämförelse mellan förnybara och fossila alternativ. Med hållbarhetskriterierna
            som grund kan man också införa en ursprungsmärkning av bränslet
            vid pumpen. Genom att synliggöra drivmedlets ursprung kan konsumenter
            göra ett medvetet val.
          </p>
          <p xml:id="i-8fc2BE4Qmr9Y2rpLt7Mjzr">
            Transporterna minskar avstånden mellan människor och möjliggör
            att leva, arbeta, handla och mötas. I och med att transporterna
            är en stor bidragande orsak till utsläpp av växthusgaser samtidigt
            som utsläppen inte känner några gränser vill Centerpartiet se
            en ambitionshöjning inom EU avseende transporternas klimatpåverkan.
            För att möjliggöra långsiktiga investeringar och tydliga spelregler
            vill vi att EU-länderna antar ett långsiktigt mål för att nå en
            fossiloberoende fordonsflotta.
          </p>
          <p xml:id="i-2A5HzEwvF3PEuUR83Ps65j">
            Som en del i målet om att utsläppen från inrikestransporter ska
            minska med 70 procent till år 2030 är det viktigt att infrastrukturen
            för de förnybara bränslena utvecklas snabbt.
          </p>
          <p xml:id="i-B1anbRd28K1d4KeZrcRNFT">
            Det gäller inte minst övergången till eldrift. Elektrifiering
            av transporter kan också bidra till att lösa andra transportrelaterade
            problem, såsom trängsel, buller och bristande luftkvalitet. Det
            är därför viktigt att det sätts upp långsiktiga spelregler för
            marknaden.
          </p>
          <p xml:id="i-QBUHWPUqz8Vx7FBGDskNvP">
            Teknikutvecklingen går snabbt framåt och elbilarnas räckvidd
            ökar betydligt för varje år. Men det är inte enbart personbilarna
            som elektrifieras. Det pågår framgångsrika försök med elektrifiering
            av vägar för tunga transporter, färjetrafik övergår till eldrift
            och det forskas på elektrifiering i flygsektorn. Centerpartiet
            vill därför se en nationell plan för elektrifiering av transportsektorn,
            som inkluderar satsningar på alternativa drivmedelsstationer i
            hela landet, förenklade byggregler för laddstolpar, satsningar
            på elvägar och elektrifiering av gods- och busstrafik. Trafikverket
            bör, i samarbete med näringsliv och berörda regioner, identifiera
            och investera i fler områden där demonstrationsförsök med elektrifierade
            vägstråk kan inledas.
          </p>
          <p xml:id="i-22TqTWsH93zjiEkFtKgXHa">
            En fastighet med laddningsmöjligheter riskerar idag att vid energideklaration
            framstå som mindre energieffektiv än fastigheter utan laddningsmöjligheter.
            Centerpartiet anser att detta måste ändras så att fastighetsägare
            inte straffas för att de etablerar laddningsmöjligheter.
          </p>
          <p xml:id="i-TjtDYvEprPrjGD2T38vSTQ">
            För att ytterligare påskynda utbyggnaden av laddinfrastruktur
            vill Centerpartiet också se över möjligheten att införa krav på
            framdragning av infrastruktur för laddplatser för nya eller ombyggda
            byggnader. Frankrike har sedan tidigare liknande krav. Liknande
            bestämmelser finns redan i Sverige för bredband, med krav på bredbandsmöjligheter
            i vissa nya eller ombyggda byggnader.
          </p>
          <p xml:id="i-CUNaY9bxzs4UbfYUkGGmGw">
            Slutligen vill Centerpartiet, som presenteras nedan, ha ett effektivt
            grönt avdrag för att installera laddstationer i hemmet.
          </p>
          <p xml:id="i-5ejSAnFuLwagoHW65Mkawv">
            Idag är elektricitet för busstrafik skattepliktig, till skillnad
            från kollektivtrafik på spår, såsom järnväg, pendeltåg, tunnelbana
            och spårvagn, där elektriciteten är skattebefriad. För att påskynda
            introduktionen av eldrivna bussar i kollektivtrafiken anser Centerpartiet
            att busstrafiken bör ha samma skatteförhållanden som tågtrafiken.
          </p>
          <p xml:id="i-6xyfnupwz4pQ5ubvjKSKQ1">
            Båtar som drivs med fossila drivmedel betalar idag ingen energiskatt
            för bränslet. Om fartyget istället använder landström för strömförsörjning
            och för att ladda batterier ombord är brukaren skyldig att betala
            energiskatt på elen. Sedan 2011 finns i lagen om skatt på energi
            en möjlighet till nedsättning av energiskatten för el. Nedsättningen
            omfattar dock enbart större fartyg vars bruttodräktighet, ett
            jämförelsetal för fartygs storlek, överstiger 400. Detta undantag
            från energiskatten är inte anpassat för nationell sjöfartsnäring,
            bilfärjor och pendelbåtar, som normalt har en bruttodräktighet
            om 20–300. Detta hämmar omställningen från fossila drivmedel till
            förnybar el inom sjötrafiken. Nedsättningen av energiskatten på
            el bör därför gälla även för mindre fartyg.
          </p>
          <p xml:id="i-FABU5WE7gLhvp7vA4kPiuE">
            Genom att fler väljer kollektivtrafiken framför bilen kan utsläppen
            minskas. Centerpartiet vill därför införa en kollektivtrafikbonus
            som ska uppmuntra regioner och landsting att öka användandet av
            kollektivtrafik. De landsting och regioner som lyckas öka kollektivtrafiken
            kommer då att få ta del av en bonus som staten betalar ut.
          </p>
          <p xml:id="i-AT8vJsDLSF1gRhq8PzsXPx">
            Tunga fordon är på många platser nödvändiga för den lokala ekonomin,
            då ingen annan transportinfrastruktur kan uppnå samma finmaskighet
            som vägnätet. Utsläppen från lastbilar har dessvärre varit envist
            höga och först på senare år börjat dämpas, vilket är allvarligt
            för Sverige som klimatföredöme. Den av regeringen planerade kilometerskatten,
            som har ensidigt fokus på avstånd snarare än bränsle och utsläpp,
            har mycket liten miljöeffekt, då alternativ transportinfrastruktur
            saknas på många platser i landet, samtidigt som jobb beroende
            av lastbilstransporter drabbas.
          </p>
          <p xml:id="i-PYHNtxmkESPCpBHrG5CZQi">
            Sverige är en världsledande lastbilstillverkare och det vore
            därför naturligt att Sverige också har världens bästa miljöprestanda
            på sin lastbilspark. För att påskynda teknikutvecklingen och skapa
            en stark svensk marknad för miljölastbilar anser Centerpartiet
            att det bör införas en miljölastbilspremie. Premien bör rikta
            sig till de lastbilar som har minst klimatutsläpp. Premien bör
            vara kraftfull nog att styra investeringar i lastbilar och omfatta
            tillräckligt många fordon för att påverka utvecklingen. För att
            garantera en effektiv klimatstyrning är det därtill viktigt att
            klassificeringen av lastbilar kontinuerligt ses över och vidareutvecklas.
          </p>
          <p xml:id="i-VorvmF9Ty9QCeCsNoTv7m2">
            Vid sidan av miljölastbilspremier vill Centerpartiet även minska
            utsläppen från den tunga trafiken genom att premiera fossilfria
            drivmedel.
          </p>
          <p xml:id="i-PQmKSzAY5wr4KHQKP4HyG1">
            Centerpartiet anser att de åkerier som aktivt väljer att ställa
            om sina transporter till minskade koldioxidutsläpp med fossilfria
            drivmedel ska premieras. Idag innebär omställningen till mindre
            utsläpp ofta en extra kostnad för aktörerna – vilket gör att omställningen
            tar tid att genomföra. För att stimulera en omställning till mer
            fossilfria drivmedel vill Centerpartiet därför införa en klimatbonus
            som kan dras av mot vinsten för den som kan visa att man minskat
            koldioxidutsläppen genom sin tankning. På så sätt får åkerier
            som går före inte sämre lönsamhet än de som fortsätter att tanka
            fossilt.
          </p>
          <p xml:id="i-M8gfayrWjjEBPjHC9w6Wkc">
            Den miljöstyrande delen av fordonsskatten bör förstärkas. Fordonsskatten
            är ett viktigt instrument i strävan att ställa om till en fossiloberoende
            fordonsflotta genom att premiera inköp av miljövänligare bilar.
            Dagens fordonsskatt utgörs av ett grundbelopp samt ett rörligt
            belopp som beror på fordonets miljöprestanda. Centerpartiet och
            Alliansen ökade miljöstyrningen i fordonsskatten genom att höja
            den del av skatten som beror på fordonets koldioxidutsläpp. Centerpartiet
            vill dock gå längre. Centerpartiet anser att den utsläppsbaserade
            delen av skatten bör förstärkas samtidigt som grundbeloppet sänks.
            På så sätt får miljövänliga bilar lägre fordonsskatt, medan bilar
            med höga utsläpp får högre skatt.
          </p>
          <p xml:id="i-CGcyhTWSiif6E1Adryy7yq">
            Fordonsskatten tas idag endast ut i 30 år. Detta innebär en skattebefrielse
            för bilar som ofta har en dålig miljöprestanda. Centerpartiet
            föreslår därför att fordonsskatten förlängs, genom att det år
            från vilket bilar befrias från fordonsskatt tills vidare låses.
          </p>
          <p xml:id="i-PS2LocDHS6DHfkvY9wegHa">
            För att tydliggöra miljöpåverkan från olika bilar med olika drivmedel
            och bränsleeffektivitet, och ge förutsättningar för potentiella
            bilköpare att göra ett medvetet val, bör kraven på all nybilsförsäljning
            skärpas. Idag finns det ett tydligt och fungerade system för energideklaration
            av vitvaror som kylskåp, spisar och diskmaskiner. Det är lätt
            för konsumenterna att se om varorna har ett bra eller mindre bra
            energivärde när de ska köpa nya vitvaror. För personbilar finns
            inte en sådan märkning och det är idag svårt för den som ska köpa
            en ny bil att avgöra vilken klimatprestanda bilen har. Därför
            vill Centerpartiet, inom ramen för EU:s miljöarbete, införa en
            energideklaration för personbilar, liknande det system som idag
            finns för vitvaror, med hänsyn till drivmedlets klimatpåverkan
            ur ett livscykelperspektiv.
          </p>
          <p xml:id="i-5BaaJw8kr1B9gJT6bLdyYH">
            I svensk klimat- och energipolitik har en sedan länge rådande
            princip varit att fossila energislag ska beskattas. Den uppdelning
            av koldioxid- och energiskatt som Sverige tillämpar ger tydliga
            incitament till såväl mindre utsläpp av koldioxid som energieffektivisering.
            Naturgas är en fossil gas som under en period dragit nytta av
            skattebefrielser, trots dess fossila ursprung. För att stimulera
            en ökad användning av förnybar metangas, så kallad biogas, istället
            för fossil sådan anser Centerpartiet att naturgasen som används
            i transportsektorn bör beskattas enligt samma princip som fossil
            bensin och diesel, med koldioxidskatt efter innehåll av fossilt
            kol och med energiskatt efter energiinnehåll. Detta väntas medföra
            ökade intäkter om 60 miljoner kronor år 2019, 70 miljoner kronor
            år 2020 och 70 miljoner kronor år 2021.
          </p>
          <p xml:id="i-HqJzqviZDy8cQvDfRDQvZc">
            Biogasproduktion ger positiva effekter för klimatet och minskar
            samtidigt övergödningsproblemen. Alliansregeringen införde ett
            produktionsstöd för biogas och ett investeringsstöd för biogasanläggningar
            inom ramen för Landsbygdsprogrammet. Det finns en stor potential
            för biogastillverkning i Sverige och Centerpartiet anser därför
            att stödet för metangasreducering bör stärkas.
          </p>
          <p xml:id="i-B3tf15eYoWYBKkJqVWTiUm">
            Sveriges jord- och skogsbrukare är nyckelpersoner i den gröna
            omställningen. Det var därför Centerpartiet införde ett investeringsstöd
            för biogasanläggningar och ett metangasreduceringsstöd. För att
            ytterligare stärka biogasproduktionen föreslår Centerpartiet att
            en kretsloppspremie för biogödsel införs, vilket skulle stärka
            konkurrensen för biogödslet gentemot handelsgödsel och förbättra
            den ekonomiska konkurrenskraften för biogasproducenter i hela
            landet, samtidigt som mer av energivärdet tas till vara i kretsloppet.
          </p>
          <p xml:id="i-4BYfcyQWZ1MTzuH7MFeC65">
            Utbudet av arbetsmaskiner i Sverige, särskilt klimatsmarta sådana,
            är relativt litet och likriktat. Likt övriga transportslag är
            fordonsparken fossilberoende och i stort behov av omställning.
            I och med marknadens karaktär finns bäst möjlighet att påverka
            internationellt genom att ställa krav inom EU. I dagsläget finns
            inga krav avseende koldioxidutsläpp från arbetsmaskiner. Genom
            att utveckla EU-gemensamma koldioxidkrav och fungerande mätmetoder
            av bränsleförbrukningen på arbetsmaskiner kan teknikutvecklingen
            drivas på. Likt miljöbilsdefinitionen för personbilar bör en motsvarande
            definition utvecklas för arbetsmaskiner. För tunga fordon har
            Göteborgs och Stockholms stad utvecklat en särskild definition
            som skulle kunna ligga till grund för en miljöbilsdefinition för
            arbetsmaskiner.
          </p>
          <p xml:id="i-4tzF4aRjGikr7b2YokSEyc">
            För att vidare driva på utvecklingen av arbetsmaskiner mot alternativ
            som är bättre för miljön kan offentlig upphandling användas som
            verktyg, med krav på exempelvis avgasutsläpp, bränsleförbrukning
            och drivmedel.
          </p>
          <p xml:id="i-45sJFzeNVs6CERi8pXV4DF">
            Det finns idag ingen myndighet som har ett övergripande helhetsansvar
            för arbetsmaskiner. För att underlätta omställningen till klimatsmarta
            arbetsmaskiner bör en myndighet tilldelas ett tydligt ansvar för
            klimatanpassning av arbetsmaskiner.
          </p>
          <p xml:id="i-3e45ycGYo2siH6CpuDtPMG">
            Centerpartiet anser att flygsektorn, precis som andra delar av
            transportsektorn, behöver bära kostnaderna av sin klimatpåverkan.
          </p>
          <p xml:id="i-Lmgjv7XYtnmF7Ci195oNZp">
            Den förra regeringen har valt att införa en flygskatt som saknar
            miljöstyrande effekter, utan snarare är en fiskal skatt på transporter.
          </p>
          <p xml:id="i-HQ4892D4ejQpPK7DkNmWyM">
            Dagens flygskatt gör ingen skillnad mellan plan som flyger på
            mer eller mindre miljövänligt bränsle. Därtill blir skatten högre
            för bolag med hög kabinfaktor – som genomför effektiva flygningar
            med välfyllda plan och få tomma stolar – då skatten tas ut per
            resenär och inte baseras på utsläpp. Allt detta bidrar till att
            göra skatten ineffektiv.
          </p>
          <p xml:id="i-Xa2Xze8w6Auyo1b8rz9frE">
            Centerpartiet föreslår i stället att det ställs krav på obligatorisk
            inblandning av förnybart flygbränsle för alla flygplan som tankas
            i Sverige. Givet att denna typ av bränsle är dyrare än traditionellt
            flygbränsle blir effekten att flygresor blir något dyrare, men
            till skillnad från regeringens förslag gynnas bolag med hög kabinfaktor
            och låg bränsleförbrukning, vilket i sin tur gynnar en grön omställning
            av flyget. Centerpartiets förslag är 2–5 gånger så effektivt som
            regeringens flygskatt.
          </p>
          <p xml:id="i-53wDrjz93swr5kSzUk4QjB">
            Det räcker med fem procents inblandning för att klimateffekten
            ska bli lika stor som med regeringens flygskatt. Den långsiktiga
            potentialen för inblandning är i dag 50 procent. Med en så hög
            potential för inblandning finns det alltså stora möjligheter att
            minska utsläppen långt mer än med regeringens flygskatt. För att
            systemet ska bli långsiktigt hållbart och förutsägbart behöver
            den exakta utformningen, inklusive nivå på inblandning, utredas.
          </p>
          <p xml:id="i-9nvpsap9snMnN5uoVYmvQu">
            Därtill vill Centerpartiet att det införs ett nytt forskningsprogram
            för en grön omställning av flyget. Ett sådant forskningsprogram
            ska dels syfta till att få igång demonstrationsanläggningar för
            bioflygbränsle, med fokus på att starta storskalig produktion
            i Sverige, dels till forskning kring tekniska lösningar för att
            ställa om flygsektorn. För detta ändamål avsätter Centerpartiet
            i denna motion 250 miljoner kronor per år. Med styrmedel, ny teknik,
            företagsamhet och innovationer kan vi få ner utsläppen från flyget.
          </p>
          <p xml:id="i-SByGPqnDUmNGzo74jiiowV">
            Centerpartiet anser också att Swedavia bör öka möjligheterna
            till rabatter för start och landning för de plan med bäst miljöegenskaper.
            Statliga bolag och myndigheter bör också klimatkompensera sina
            tjänsteresor. Det behövs därtill skärpta krav på den EU-interna
            flygtrafiken. Den ska lyda under samma regler för tilldelning
            av utsläppsrätter som övriga delar av EU:s utsläppshandel. Den
            internationella luftfartsorganisationen, ICAO, nådde 2016, efter
            många års förhandlingar, en överenskommelse för att minska utsläppen
            från flygtrafiken. Sverige måste vara pådrivande för att ICAO-systemet
            faktiskt levererar och att det sker en revidering och radikal
            uppdatering av Chicagokonventionen, ICAO:s föråldrade grunddokument
            från 1940-talet, som reglerar internationell beskattning av flygbränsle
            och som begränsar effektiva ekonomiska styrmedel.
          </p>
          <p xml:id="i-5jd8pc59WTaByEP3jqmzgH">
            Grön industriomställning
          </p>
          <p xml:id="i-VnjbMj67rErrGMPsSW5Ymq">
            Centerpartiet vill satsa på ny grön teknik för bioenergi för
            att minska utsläppen. Ett av de effektivaste sätten att göra det
            är att utnyttja naturens eget upptag av koldioxid. Biomassa, träd
            och växter, tar upp koldioxiden naturligt. När man bränner bioenergi
            från träd och skog, släpps den koldioxid som träden tidigare fångat
            upp ut på nytt. Idag går den upp i atmosfären. Genom att istället
            använda ny grön teknik för att fånga upp denna naturliga koldioxid,
            och lagra den i naturliga täta utrymmen, exempelvis där det tidigare
            funnits naturgas, så minskar halten av koldioxiden i atmosfären.
            Då uppstår istället minusutsläpp.
          </p>
          <p xml:id="i-QuN6ZkT3ipkbothNB73rBW">
            Centerpartiet vill inledningsvis införa ett investeringsstöd
            för testanläggningar för miljöteknik som medför minusutsläpp.
            I nästa steg vill vi införa ett kraftfullt skatteavdrag per ton
            lagrad koldioxid.
          </p>
          <p xml:id="i-7jUMyqTJZtNTcz5CPw86e5">
            Sverige har kommit långt i omställningen till en biobaserad ekonomi,
            men det krävs ytterligare åtgärder för att tillvarata de unika
            affärsmöjligheter som finns. Sverige har gott om förnybar råvara
            från jord- och skogsbruket och vi har skickliga innovatörer. Möjligheten
            att utveckla ny teknik och nya affärer är stor, och kan ytterligare
            stärka vår internationella konkurrenskraft. Industrisektorn som
            helhet står dock fortfarande för en betydande del av Sveriges
            utsläpp av växthusgaser, varför fortsatt teknikutveckling är viktig.
          </p>
          <p xml:id="i-5NSKNKuMTjRyEsQWBSxDjX">
            I en biobaserad ekonomi ersätts fossila insatsråvaror med förnybar
            råvara. Redan idag är listan på produkter som producerats från
            förnybar råvara lång. Biobaserade plaster, biokomposit, biodrivmedel,
            gröna kemikalier och ett ökat byggande i trä är några exempel
            där biobaserade produkter kan ersätta fossila. Det saknas dock
            fortfarande demonstrationsexempel och testanläggningar på många
            områden.
          </p>
          <p xml:id="i-RdQYS1t4BtS3qseXfcPCQQ">
            För att ytterligare påskynda industrins omställning vill Centerpartiet
            se ytterligare styrmedel. Målet är både att minska miljö- och
            klimatpåverkan samt att skapa naturliga kretslopp i industriutvecklingen
            och säkra en effektiv användning av naturresurser. Exempel på
            satsningar som skulle kunna stimuleras är produktion och testanläggningar
            för bioplaster, forskning och utveckling av nya material från
            skogen och konvertering från fossil till förnybar processenergi.
            Samtidigt behöver de många nuvarande satsningarna på en cirkulär
            ekonomi samlas i konkreta, industriella och företagsbaserade projekt
            med ökad återföring av råvara till industriprocesser.
          </p>
          <p xml:id="i-C7Dwj3MjkvyhXknH3wWeCi">
            Miljöpåverkande verksamheter måste leva upp till högt ställda
            krav och omfattande regler. Miljö- och klimatrelaterade processer
            och tillstånd måste utformas med en helhetssyn på verksamhetens
            miljöpåverkan. Effektiva och rimliga regelsystem är en konkurrensfördel
            i en globaliserad ekonomi. Centerpartiet anser därför att det
            behövs reformer för att förbättra hantering och prövning av miljöpåverkande
            verksamheter. Investeringar i miljö- och klimateffektiv teknik
            behöver främjas genom att tillståndsprocesser och tillsynen reformeras
            och effektiviseras, så att handläggningstiderna blir kortare.
          </p>
          <p xml:id="i-Gm3YLVBz1PXEtczxmVt7zy">
            För att möjliggöra en ökad investeringstakt i klimat- och miljöeffektiv
            teknik bör ytterligare medel tillföras för att korta handläggningstiderna
            för miljöprövningar.
          </p>
          <p xml:id="i-8i4355h7Ep54XyNDvcUPKK">
            Internationellt klimatarbete
          </p>
          <p xml:id="i-4r7L5sLtfFtx5kkBrZUmgp">
            EU:s främsta klimatverktyg och ett av de mest kraftfulla styrmedlen
            i världen är EU:s gemensamma handel med utsläppsrätter, EU ETS.
            Systemet är i grunden ett effektivt sätt att sänka unionens utsläpp,
            men utsläppen har minskat för långsamt då priset på utsläppsrätter
            har varit för lågt. Systemet har inte skapat tillräckliga drivkrafter
            för investeringar i utsläppssnål teknik.
          </p>
          <p xml:id="i-Tf1wzmVFrryncE5js6dyA7">
            Förhandlingarna mellan medlemsstaterna i rådet och Europaparlamentet
            om hur utsläppshandelssystemet ska reformeras för perioden 2021
            till 2030 avslutades nyligen. Även om resultatet inte når hela
            vägen fram leder det till lägre utsläpp och högre pris på utsläpp.
            De följer den linje som Centerpartiet drivit inom EU, från regeringsställning,
            under senare år i opposition och i Europaparlamentet. Den nya
            principen innebär att de utsläppsrätter som förblir oanvända i
            systemet och skjuts fram för att användas senare, överskottet,
            inte tillåts öka utan istället gradvis minskar. I praktiken skrotas
            planerade utsläppsrätter. Därmed minskar utsläppen snabbare och
            priset på utsläpp förväntas öka över tid.
          </p>
          <p xml:id="i-2gs78kSH7TvTaynWQZw4Nf">
            Centerpartiet har också arbetat aktivt för att andelen utsläppsrätter
            som köps på auktion ska öka, för att öka incitamenten till forskning
            och utveckling i koldioxidsnål teknik. För att bidra än mer till
            en grön omställning i Europa måste de fonder som skapats för omställning
            tydligt inriktas mot klimatsmarta innovationer, för att få fler
            att gå före i teknikutvecklingen. Därtill måste andelen auktionerade
            utsläppsrätter öka än mer och de många undantagen till de medlemsländer
            som har lägre bnp än EU:s genomsnitt upphöra.
          </p>
          <p xml:id="i-B9GRxNNnbZtgZK3FwuJ14m">
            Fler och kraftigare styrmedel behövs för den internationella
            sjöfarten och flygtrafiken, då de varken betalar bränsleskatt
            eller regleras i Parisavtalet. Alla sektorer behöver ta sitt klimatansvar.
            Det har länge pågått processer för den internationella sjöfarten,
            genom den internationella sjöfartsorganisationen IMO, utan att
            en internationell överenskommelse för att minska utsläppen från
            sektorn har nåtts. Det är därför glädjande att IMO under våren
            2018 fattade beslut om en strategi för reduktion av växthusgaser
            från internationell sjöfart. Strategin innehåller målet att minska
            sjöfartens totala växthusgasutsläpp med minst 50 procent till
            år 2050 jämfört med 2008 samtidigt som man skall sträva efter
            nollutsläpp så snart som möjligt. Den internationella överenskommelse
            som nåtts inom flygtrafikorganisationen ICAO har låga ambitioner
            och börjar gälla först 2027. Sverige måste vara pådrivande för
            att ambitiösa åtgärder för att nå målen i avtalen för flyget och
            sjöfarten kommer på plats och att målsättningarna i avtalen skärps
            för att ligga i linje med Parisavtalets mål.
          </p>
          <head type="h2" xml:id="i-ECh1pYaMQYjviQ4hnYHQk2">
            7.2 Energi
          </head>
          <p xml:id="i-Vf39QGkhEZrGUMegKCnpcz">
            Sveriges mål är att nettoutsläppen av växthusgaser ska vara noll
            till år 2045. Centerpartiet anser därutöver att Sveriges energisystem
            ska vara helt förnybart till år 2040. För att uppnå detta krävs
            energieffektiviseringar och en mångfald av förnybara energislag,
            i både liten och stor skala. Sveriges unika förutsättningar för
            detta syns inte minst i den växande produktionen av sol- och vindel,
            som tillsammans med vattenkraft och biokraft utgör basen i ett
            robust och helt förnybart elsystem.
          </p>
          <p xml:id="i-3ooTMgJgKTo8wSYLC3XipQ">
            Mer klimatnytta och mer förnybart
          </p>
          <p xml:id="i-38o6Dc1pFCu4oSARxr3N2f">
            Det finns idag ett relativt stort antal stöd riktade till hushållen,
            som är ämnade att stimulera investeringar i grön teknik. Investeringsstöd
            för solceller, laddboxar och energilagring är exempel på sådana
            stöd.
          </p>
          <p xml:id="i-FP7FL5ELpqSW8SztRiNi7f">
            Dessa stöd präglas av vitt skilda villkor samt ansökningsprocesser
            där stöd beviljas och betalas långt efter det att de aktuella
            investeringarna genomförts. Därtill är stöden begränsade av att
            en fast summa pengar anslagits, i stället för att vara konstruerade
            som en rättighet. Allt detta leder till långa väntetider, köer
            och osäkerhet, vilket missgynnar gröna investeringar. För stödet
            till solceller kan väntetiden nu bli så lång som över två år.
          </p>
          <p xml:id="i-BwMTQrtGLEZ1YCdvBdZGZf">
            Det som behövs i stället är ett enkelt och snabbt incitament,
            som skapar långsiktiga och tydliga spelregler, som kan svara upp
            mot det breda och snabbt växande intresse som nu finns i hela
            landet.
          </p>
          <p xml:id="i-QP6JybQ2QghauAzS3z4g7s">
            Centerpartiet anser att en sänkt skatt på enskildas klimatinsatser
            skickar en tydligare signal än ett byråkratiskt stöd. Vi föreslår
            därför att vissa stöd till hushåll ska ersättas med ett enkelt
            grönt avdrag.
          </p>
          <p xml:id="i-3dUCrpdKswr1xQ3DAwPtPS">
            Vi föreslår därför att de delar av stöden till solceller, laddboxar
            och energilagring som går till hushåll ersätts med ett enkelt
            grönt avdrag. Stödet blir i praktiken ett förstärkt ROT-avdrag
            för gröna investeringar. Grönt avdrag skulle göra klimatinvesteringar
            både billigare och snabbare att få på plats. Även energideklarationer
            och smarta elmätare bör ingå. På sikt bör Energimyndigheten också
            få i uppdrag att upprätta en lista över prioriterade gröna investeringar
            som bör inkorporeras.
          </p>
          <p xml:id="i-KcfcvCgWndnDYDLB2Wy1CB">
            I samband med att ett grönt avdrag införs avskaffas de stöd som
            nämnts ovan för hushåll, men finns kvar för företag, organisationer
            och andra juridiska personer.
          </p>
          <p xml:id="i-5djmTzxoedBdvphnFpKzir">
            Inom ramen för energiöverenskommelsen genomfördes ett antal skattesänkningar
            på energiområdet. Fastighetsskatten på vindkraft kvarstår dock,
            om än på en låg nivå. På grund av låga elpriser befinner sig många
            förnybara kraftproducenter i en ansträngd ekonomisk situation.
            För att stärka arbetet med att skapa ett helt förnybart elsystem
            vill Centerpartiet avskaffa fastighetsskatten på vindkraft.
          </p>
          <p xml:id="i-Xje5SDUYWSdPfjMwo4LW6g">
            En ökad andel förnybar och småskalig kraftproduktion, parallellt
            med den teknikutveckling som sker, ställer krav på ökade investeringar
            i elnäten. En viktig del i framtidens smarta energisystem blir
            att kunna lagra elen för användning vid senare tillfälle. Energilager
            kommer därför att spela en viktig roll för den framtida el-infrastrukturen.
            Ökad lagring öppnar upp för nya affärsmöjligheter även vid lågt
            elpris i och med att elen kan användas för att producera till
            exempel vätgas, eller lagras och användas vid ett senare tillfälle
            som el eller till annat.
          </p>
          <p xml:id="i-EtvXHCw5MQbpR4y4YU4MeH">
            Centerpartiet anser att de offentliga investeringar som görs
            för att utveckla och sprida teknik för energilagring är otillräckliga
            och vill därför att ytterligare medel ska tillföras. Det är viktigt
            att stimulera hushållen att lagra sin egen el, vilket görs genom
            Centerpartiets förslag om ett grönt avdrag, men också att pilotanläggningar
            för lagring i större skala främjas. Lagring i större skala kan
            dämpa volatiliteten i systemet och även skapa en jämnare prisbild.
            Nya projekt för att främja lagring där el omvandlas till lager
            av fossilfri gas, power to gas, är i färd att utvecklas. Dessa
            tekniker bör även omfattas av stödet till energilagring.
          </p>
          <p xml:id="i-5qtbFrx8yv9kBbdrvt5sYk">
            2009 fattade Alliansregeringen beslutet att bygga en tredje kraftöverföringskabel
            till Gotland. Syftet var att göra elöverföringen till och från
            ön säkrare och möjliggöra ytterligare utbyggnad av förnybar elproduktion.
            Det finns ett stort intresse för investeringar i sol och vindkraft
            på Gotland. Svenska kraftnät har dock fattat ett beslut om att
            trots detta inte bygga den tredje kabeln till Gotland. Beskedet
            sätter stopp för ytterligare utbyggnad av produktion av förnybar
            el på Gotland eftersom kapaciteten i befintliga överföringskablar
            är full. Flera planerade investeringar i sol- och vindkraft riskerar
            att utebli. Parallellt med detta beslut har regeringen gett Energimyndigheten
            i uppdrag att utreda hur Gotland skulle kunna bli självförsörjande
            på el. Detta uppdrag rimmar illa med Svenska kraftnäts beslut.
            För att möjliggöra en ökad utbyggnad i förnybar kraftproduktion
            på Gotland anser Centerpartiet att regeringen ska ge Svenska kraftnät
            i uppdrag att fortsätta byggandet av en tredje elnätskabel till
            Gotland.
          </p>
          <p xml:id="i-4dQqEArXfv12SJ2aa2nv8N">
            Energiöverenskommelsen
          </p>
          <p xml:id="i-2Homr6dtDNiYnUspimipSh">
            Centerpartiet har tillsammans med Moderaterna, Kristdemokraterna,
            Socialdemokraterna och Miljöpartiet enats om en bred och långsiktig
            överenskommelse om inriktningen på energipolitiken. Centerpartiet
            har länge varit drivande för en bred överenskommelse över blockgränserna
            om inriktningen för den framtida energipolitiken. Uppgörelsen
            bygger vidare på Alliansens klimat- och energiöverenskommelse
            från 2009 och skapar en ram för ett långsiktigt hållbart och stabilt
            elsystem även efter 2020.
          </p>
          <p xml:id="i-7vmYBDmZxY5DxCW8nXnHPn">
            Överenskommelsen innehåller flera framgångar för Centerpartiet.
            Bland annat förlängs systemet med elcertifikat fram till 2030
            samtidigt som ambitionsnivån höjs med 18 TWh mer förnybar el.
            Det är 60 procent mer än det tidigare målet som sträckte sig till
            2020. Elcertifikaten ger den förnybara elen stabila förutsättningar
            att växa, utan att statsbudgeten belastas.
          </p>
          <p xml:id="i-QoxVYuTPPCMagsDdUDg8y9">
            Andra viktiga framgångar för Centerpartiet är slopad anslutningsavgift
            för havsbaserad vindkraft, enklare regler och rimliga krav som
            förenar miljöåtgärder med långsiktig lönsamhet för vattenkraften,
            både storskalig och småskalig, samt en översyn av regler för att
            underlätta nya produkter och tjänster inom energilagring och småskalig
            elproduktion. Energiöverenskommelsen ger de långsiktiga förutsättningar
            som krävs för att nå ett mer förnybart energisystem.
          </p>
          <p xml:id="i-F93P6HJKE1Co34GBxoviGh">
            Uppgörelsen innehåller också en framtida inriktning för kärnkraften,
            bland annat krav på utökat försäkringsansvar. Dessutom avskaffas
            effektskatten, vilket matchas med en sänkning av fastighetsskatten
            för vattenkraften och en översyn av regler för småskalig elproduktion.
            Även om viktiga steg tagits genom Energiöverenskommelsen så krävs
            ytterligare åtgärder och ledarskap för att nå ett helt förnybart
            energisystem.
          </p>
          <p xml:id="i-8fAHhdNoHa7sWSf6WtKfSH">
            Sverige som Europas gröna batteri
          </p>
          <p xml:id="i-9NqgZrHR64PpH8BZuWVqYm">
            För att göra skillnad i vårt närområde vill Centerpartiet förbättra
            överföringskapaciteten av el till våra grannländer. Då kan vi
            skapa exportmöjligheter för teknik, kunnande och förnybar energi,
            samtidigt som vi tryggar vår och våra grannländers elförsörjning.
            Export av förnybar el gör stor klimatnytta när den ersätter fossil
            produktion i andra länder. Att EU:s energimarknader integreras
            och effektiviseras skapar också stora möjligheter. Flera andra
            EU-länder är i stort behov av förnybar energi, både för att uppfylla
            sina EU-mål och för att bli mindre beroende av rysk olja och gas.
            Med nätinvesteringar och utbyggd överföringskapacitet har Sverige
            och hela Norden därför stor potential att bli Europas gröna batteri.
          </p>
          <p xml:id="i-T7RejNDiGbP93rRs4zzMXn">
            Med en ökad andel väderberoende kraftproduktion ökar också behovet
            av mer flexibel elanvändning för att sänka effektuttaget under
            vissa perioder. Det svenska elnätet behöver därför bli smartare
            och möjliggöra en effektivare och mer flexibel elanvändning. Centerpartiet
            vill också se en effektivare reglering av de intäkter som nätbolagen
            tar ut av sina kunder och bättre användning av dessa, med bättre
            forskning och utveckling inom intäktsramen.
          </p>
          <p xml:id="i-SSeMTYsZ9qMt9ijMM2fYS3">
            För att åstadkomma en mer flexibel elmarknad är det viktigt att
            det lönar sig att planera sin elanvändning. Smarta och uppkopplade
            apparater och smarta elnät kan ytterligare öka användarflexibiliteten
            och avlasta elnätet. Mer närproducerad el ökar också flexibiliteten,
            gör systemet mindre sårbart och kan ge sänkta kostnader, inte
            minst på landsbygden. För att öka den närproducerade elproduktionen
            vill Centerpartiet slopa skatten för egenanvändning av solel samt
            införa möjligheten till skatteavdrag om du är bosatt i en lägenhet
            men andelsägare i en mikroproduktionsanläggning.
          </p>
          <p xml:id="i-6BbdEVH3pVk4Eep5LQ8j6R">
            Med förenklade regler, minskat krångel och slopad solskatt kan
            fler människor bidra till produktionen av förnybar energi och
            ta makten över sin egen energiförsörjning. Egen energiproduktion
            är också en brygga till en mer miljösmart och energieffektiv livsstil.
            Incitamenten för mikroproduktion av förnybar el bör därför stärkas.
          </p>
          <p xml:id="i-LBi8DovqdxSkLzyseegxTa">
            Mikroproducenter av el får göra skatteavdrag på det överskott
            som levereras ut på nätet. Idag sköts skattereduktionen via deklarationsprocessen
            en gång per år. Drivkraften att producera egen el ökar om återbetalningen
            sker snabbare än en gång per år. Återbetalningen bör därför skötas
            direkt på fakturan, precis som för ROT- och RUT-avdragen.
          </p>
          <head type="h2" xml:id="i-KuW7nEE4kNdv7zHAGaWFj7">
            7.2 Energi
          </head>
          <p xml:id="i-SYYta7cJWBsTQps5oUc3vh">
            Sveriges mål är att nettoutsläppen av växthusgaser ska vara noll
            till år 2045. Centerpartiet anser därutöver att Sveriges energisystem
            ska vara helt förnybart till år 2040. För att uppnå detta krävs
            energieffektiviseringar och en mångfald av förnybara energislag,
            i både liten och stor skala. Sveriges unika förutsättningar för
            detta syns inte minst i den växande produktionen av sol- och vindel,
            som tillsammans med vattenkraft och biokraft utgör basen i ett
            robust och helt förnybart elsystem.
          </p>
          <p xml:id="i-YWzfpobjTMDMEx7akhtQJf">
            Mer klimatnytta och mer förnybart
          </p>
          <p xml:id="i-WPuiJppBc8gqiNGsCYGnPP">
            Det finns idag ett relativt stort antal stöd riktade till hushållen,
            som är ämnade att stimulera investeringar i grön teknik. Investeringsstöd
            för solceller, laddboxar och energilagring är exempel på sådana
            stöd.
          </p>
          <p xml:id="i-W3GhzKCXRLfm2LRqEUBGkn">
            Dessa stöd präglas av vitt skilda villkor samt ansökningsprocesser
            där stöd beviljas och betalas långt efter det att de aktuella
            investeringarna genomförts. Därtill är stöden begränsade av att
            en fast summa pengar anslagits, i stället för att vara konstruerade
            som en rättighet. Allt detta leder till långa väntetider, köer
            och osäkerhet, vilket missgynnar gröna investeringar. För stödet
            till solceller kan väntetiden nu bli så lång som över två år.
          </p>
          <p xml:id="i-K5L7bDgKWfKCxQPgErEWmx">
            Det som behövs i stället är ett enkelt och snabbt incitament,
            som skapar långsiktiga och tydliga spelregler, som kan svara upp
            mot det breda och snabbt växande intresse som nu finns i hela
            landet.
          </p>
          <p xml:id="i-G2TqNpBWhtAxxMZ2e8kPrw">
            Centerpartiet anser att en sänkt skatt på enskildas klimatinsatser
            skickar en tydligare signal än ett byråkratiskt stöd. Vi föreslår
            därför att vissa stöd till hushåll ska ersättas med ett enkelt
            grönt avdrag.
          </p>
          <p xml:id="i-XoW1csumPTDhUS8fUXMcAS">
            Vi föreslår därför att de delar av stöden till solceller, laddboxar
            och energilagring som går till hushåll ersätts med ett enkelt
            grönt avdrag. Stödet blir i praktiken ett förstärkt ROT-avdrag
            för gröna investeringar. Grönt avdrag skulle göra klimatinvesteringar
            både billigare och snabbare att få på plats. Även energideklarationer
            och smarta elmätare bör ingå. På sikt bör Energimyndigheten också
            få i uppdrag att upprätta en lista över prioriterade gröna investeringar
            som bör inkorporeras.
          </p>
          <p xml:id="i-2PsCxfdpho7oL2Rb9y2HF7">
            I samband med att ett grönt avdrag införs avskaffas de stöd som
            nämnts ovan för hushåll, men finns kvar för företag, organisationer
            och andra juridiska personer.
          </p>
          <p xml:id="i-4s73jjoc5XSSX1aoSLFfx4">
            Inom ramen för energiöverenskommelsen genomfördes ett antal skattesänkningar
            på energiområdet. Fastighetsskatten på vindkraft kvarstår dock,
            om än på en låg nivå. På grund av låga elpriser befinner sig många
            förnybara kraftproducenter i en ansträngd ekonomisk situation.
            För att stärka arbetet med att skapa ett helt förnybart elsystem
            vill Centerpartiet avskaffa fastighetsskatten på vindkraft.
          </p>
          <p xml:id="i-4zzDgQ1UkKoe8h1ztsaEGR">
            En ökad andel förnybar och småskalig kraftproduktion, parallellt
            med den teknikutveckling som sker, ställer krav på ökade investeringar
            i elnäten. En viktig del i framtidens smarta energisystem blir
            att kunna lagra elen för användning vid senare tillfälle. Energilager
            kommer därför att spela en viktig roll för den framtida el-infrastrukturen.
            Ökad lagring öppnar upp för nya affärsmöjligheter även vid lågt
            elpris i och med att elen kan användas för att producera till
            exempel vätgas, eller lagras och användas vid ett senare tillfälle
            som el eller till annat.
          </p>
          <p xml:id="i-FNERL71kq3gK5PpjWtjhDb">
            Centerpartiet anser att de offentliga investeringar som görs
            för att utveckla och sprida teknik för energilagring är otillräckliga
            och vill därför att ytterligare medel ska tillföras. Det är viktigt
            att stimulera hushållen att lagra sin egen el, vilket görs genom
            Centerpartiets förslag om ett grönt avdrag, men också att pilotanläggningar
            för lagring i större skala främjas. Lagring i större skala kan
            dämpa volatiliteten i systemet och även skapa en jämnare prisbild.
            Nya projekt för att främja lagring där el omvandlas till lager
            av fossilfri gas, power to gas, är i färd att utvecklas. Dessa
            tekniker bör även omfattas av stödet till energilagring.
          </p>
          <p xml:id="i-UftSPqswTYy7UkqRYLyfjE">
            2009 fattade Alliansregeringen beslutet att bygga en tredje kraftöverföringskabel
            till Gotland. Syftet var att göra elöverföringen till och från
            ön säkrare och möjliggöra ytterligare utbyggnad av förnybar elproduktion.
            Det finns ett stort intresse för investeringar i sol och vindkraft
            på Gotland. Svenska kraftnät har dock fattat ett beslut om att
            trots detta inte bygga den tredje kabeln till Gotland. Beskedet
            sätter stopp för ytterligare utbyggnad av produktion av förnybar
            el på Gotland eftersom kapaciteten i befintliga överföringskablar
            är full. Flera planerade investeringar i sol- och vindkraft riskerar
            att utebli. Parallellt med detta beslut har regeringen gett Energimyndigheten
            i uppdrag att utreda hur Gotland skulle kunna bli självförsörjande
            på el. Detta uppdrag rimmar illa med Svenska kraftnäts beslut.
            För att möjliggöra en ökad utbyggnad i förnybar kraftproduktion
            på Gotland anser Centerpartiet att regeringen ska ge Svenska kraftnät
            i uppdrag att fortsätta byggandet av en tredje elnätskabel till
            Gotland.
          </p>
          <p xml:id="i-AD2fZRG9jnbdxK6q6dTpp4">
            Energiöverenskommelsen
          </p>
          <p xml:id="i-JppQSQHgRErwASbTzp3RNp">
            Centerpartiet har tillsammans med Moderaterna, Kristdemokraterna,
            Socialdemokraterna och Miljöpartiet enats om en bred och långsiktig
            överenskommelse om inriktningen på energipolitiken. Centerpartiet
            har länge varit drivande för en bred överenskommelse över blockgränserna
            om inriktningen för den framtida energipolitiken. Uppgörelsen
            bygger vidare på Alliansens klimat- och energiöverenskommelse
            från 2009 och skapar en ram för ett långsiktigt hållbart och stabilt
            elsystem även efter 2020.
          </p>
          <p xml:id="i-Sp1MoTvCNyUiTRpvztHvtf">
            Överenskommelsen innehåller flera framgångar för Centerpartiet.
            Bland annat förlängs systemet med elcertifikat fram till 2030
            samtidigt som ambitionsnivån höjs med 18 TWh mer förnybar el.
            Det är 60 procent mer än det tidigare målet som sträckte sig till
            2020. Elcertifikaten ger den förnybara elen stabila förutsättningar
            att växa, utan att statsbudgeten belastas.
          </p>
          <p xml:id="i-UUvvneUjLgg5ePFCbaFbqZ">
            Andra viktiga framgångar för Centerpartiet är slopad anslutningsavgift
            för havsbaserad vindkraft, enklare regler och rimliga krav som
            förenar miljöåtgärder med långsiktig lönsamhet för vattenkraften,
            både storskalig och småskalig, samt en översyn av regler för att
            underlätta nya produkter och tjänster inom energilagring och småskalig
            elproduktion. Energiöverenskommelsen ger de långsiktiga förutsättningar
            som krävs för att nå ett mer förnybart energisystem.
          </p>
          <p xml:id="i-6MGniT4P3pD4WbVCk2YV6G">
            Uppgörelsen innehåller också en framtida inriktning för kärnkraften,
            bland annat krav på utökat försäkringsansvar. Dessutom avskaffas
            effektskatten, vilket matchas med en sänkning av fastighetsskatten
            för vattenkraften och en översyn av regler för småskalig elproduktion.
            Även om viktiga steg tagits genom Energiöverenskommelsen så krävs
            ytterligare åtgärder och ledarskap för att nå ett helt förnybart
            energisystem.
          </p>
          <p xml:id="i-WoeBftL3rL5PKNHYfS3SmC">
            Sverige som Europas gröna batteri
          </p>
          <p xml:id="i-26aELhygchN61JNAZoidiP">
            För att göra skillnad i vårt närområde vill Centerpartiet förbättra
            överföringskapaciteten av el till våra grannländer. Då kan vi
            skapa exportmöjligheter för teknik, kunnande och förnybar energi,
            samtidigt som vi tryggar vår och våra grannländers elförsörjning.
            Export av förnybar el gör stor klimatnytta när den ersätter fossil
            produktion i andra länder. Att EU:s energimarknader integreras
            och effektiviseras skapar också stora möjligheter. Flera andra
            EU-länder är i stort behov av förnybar energi, både för att uppfylla
            sina EU-mål och för att bli mindre beroende av rysk olja och gas.
            Med nätinvesteringar och utbyggd överföringskapacitet har Sverige
            och hela Norden därför stor potential att bli Europas gröna batteri.
          </p>
          <p xml:id="i-2bXL9EWw2cfWoY84GsxrMH">
            Med en ökad andel väderberoende kraftproduktion ökar också behovet
            av mer flexibel elanvändning för att sänka effektuttaget under
            vissa perioder. Det svenska elnätet behöver därför bli smartare
            och möjliggöra en effektivare och mer flexibel elanvändning. Centerpartiet
            vill också se en effektivare reglering av de intäkter som nätbolagen
            tar ut av sina kunder och bättre användning av dessa, med bättre
            forskning och utveckling inom intäktsramen.
          </p>
          <p xml:id="i-UHeFVgaog7rdFukxceAyDj">
            För att åstadkomma en mer flexibel elmarknad är det viktigt att
            det lönar sig att planera sin elanvändning. Smarta och uppkopplade
            apparater och smarta elnät kan ytterligare öka användarflexibiliteten
            och avlasta elnätet. Mer närproducerad el ökar också flexibiliteten,
            gör systemet mindre sårbart och kan ge sänkta kostnader, inte
            minst på landsbygden. För att öka den närproducerade elproduktionen
            vill Centerpartiet slopa skatten för egenanvändning av solel samt
            införa möjligheten till skatteavdrag om du är bosatt i en lägenhet
            men andelsägare i en mikroproduktionsanläggning.
          </p>
          <p xml:id="i-LRRpmdJyQoFo1qfyc3LeKx">
            Med förenklade regler, minskat krångel och slopad solskatt kan
            fler människor bidra till produktionen av förnybar energi och
            ta makten över sin egen energiförsörjning. Egen energiproduktion
            är också en brygga till en mer miljösmart och energieffektiv livsstil.
            Incitamenten för mikroproduktion av förnybar el bör därför stärkas.
          </p>
          <p xml:id="i-DAEYZPjTCbV3AzeFpsSHh">
            Mikroproducenter av el får göra skatteavdrag på det överskott
            som levereras ut på nätet. Idag sköts skattereduktionen via deklarationsprocessen
            en gång per år. Drivkraften att producera egen el ökar om återbetalningen
            sker snabbare än en gång per år. Återbetalningen bör därför skötas
            direkt på fakturan, precis som för ROT- och RUT-avdragen.
          </p>
          <head type="h2" xml:id="i-VYT1HmTx63eAvUXA6e56YD">
            7.2 Energi
          </head>
          <p xml:id="i-3XzWxgJJa7zcQ6JMcph978">
            Sveriges mål är att nettoutsläppen av växthusgaser ska vara noll
            till år 2045. Centerpartiet anser därutöver att Sveriges energisystem
            ska vara helt förnybart till år 2040. För att uppnå detta krävs
            energieffektiviseringar och en mångfald av förnybara energislag,
            i både liten och stor skala. Sveriges unika förutsättningar för
            detta syns inte minst i den växande produktionen av sol- och vindel,
            som tillsammans med vattenkraft och biokraft utgör basen i ett
            robust och helt förnybart elsystem.
          </p>
          <p xml:id="i-UjniVJxDvYaUCAyfnoUebM">
            Mer klimatnytta och mer förnybart
          </p>
          <p xml:id="i-CB9Zgb2ECxSKcG3jpB2hP4">
            Det finns idag ett relativt stort antal stöd riktade till hushållen,
            som är ämnade att stimulera investeringar i grön teknik. Investeringsstöd
            för solceller, laddboxar och energilagring är exempel på sådana
            stöd.
          </p>
          <p xml:id="i-6tqtafdguc5GR6hiUdjd5B">
            Dessa stöd präglas av vitt skilda villkor samt ansökningsprocesser
            där stöd beviljas och betalas långt efter det att de aktuella
            investeringarna genomförts. Därtill är stöden begränsade av att
            en fast summa pengar anslagits, i stället för att vara konstruerade
            som en rättighet. Allt detta leder till långa väntetider, köer
            och osäkerhet, vilket missgynnar gröna investeringar. För stödet
            till solceller kan väntetiden nu bli så lång som över två år.
          </p>
          <p xml:id="i-7kg99HGdzCj3Yiz7Qm8nxU">
            Det som behövs i stället är ett enkelt och snabbt incitament,
            som skapar långsiktiga och tydliga spelregler, som kan svara upp
            mot det breda och snabbt växande intresse som nu finns i hela
            landet.
          </p>
          <p xml:id="i-RHangStydu5oPxVhBSvo7V">
            Centerpartiet anser att en sänkt skatt på enskildas klimatinsatser
            skickar en tydligare signal än ett byråkratiskt stöd. Vi föreslår
            därför att vissa stöd till hushåll ska ersättas med ett enkelt
            grönt avdrag.
          </p>
          <p xml:id="i-QRAaqS2T1JPJ2eDMhL3orp">
            Vi föreslår därför att de delar av stöden till solceller, laddboxar
            och energilagring som går till hushåll ersätts med ett enkelt
            grönt avdrag. Stödet blir i praktiken ett förstärkt ROT-avdrag
            för gröna investeringar. Grönt avdrag skulle göra klimatinvesteringar
            både billigare och snabbare att få på plats. Även energideklarationer
            och smarta elmätare bör ingå. På sikt bör Energimyndigheten också
            få i uppdrag att upprätta en lista över prioriterade gröna investeringar
            som bör inkorporeras.
          </p>
          <p xml:id="i-SUpP4jnHqhyyR5ieWyqLjk">
            I samband med att ett grönt avdrag införs avskaffas de stöd som
            nämnts ovan för hushåll, men finns kvar för företag, organisationer
            och andra juridiska personer.
          </p>
          <p xml:id="i-2xwzA9hyhkE9cwnMLwAiRx">
            Inom ramen för energiöverenskommelsen genomfördes ett antal skattesänkningar
            på energiområdet. Fastighetsskatten på vindkraft kvarstår dock,
            om än på en låg nivå. På grund av låga elpriser befinner sig många
            förnybara kraftproducenter i en ansträngd ekonomisk situation.
            För att stärka arbetet med att skapa ett helt förnybart elsystem
            vill Centerpartiet avskaffa fastighetsskatten på vindkraft.
          </p>
          <p xml:id="i-XSAQ4v5dVwH2zG3CphsZr3">
            En ökad andel förnybar och småskalig kraftproduktion, parallellt
            med den teknikutveckling som sker, ställer krav på ökade investeringar
            i elnäten. En viktig del i framtidens smarta energisystem blir
            att kunna lagra elen för användning vid senare tillfälle. Energilager
            kommer därför att spela en viktig roll för den framtida el-infrastrukturen.
            Ökad lagring öppnar upp för nya affärsmöjligheter även vid lågt
            elpris i och med att elen kan användas för att producera till
            exempel vätgas, eller lagras och användas vid ett senare tillfälle
            som el eller till annat.
          </p>
          <p xml:id="i-U3vrDoz6X9r6fheA9aABUk">
            Centerpartiet anser att de offentliga investeringar som görs
            för att utveckla och sprida teknik för energilagring är otillräckliga
            och vill därför att ytterligare medel ska tillföras. Det är viktigt
            att stimulera hushållen att lagra sin egen el, vilket görs genom
            Centerpartiets förslag om ett grönt avdrag, men också att pilotanläggningar
            för lagring i större skala främjas. Lagring i större skala kan
            dämpa volatiliteten i systemet och även skapa en jämnare prisbild.
            Nya projekt för att främja lagring där el omvandlas till lager
            av fossilfri gas, power to gas, är i färd att utvecklas. Dessa
            tekniker bör även omfattas av stödet till energilagring.
          </p>
          <p xml:id="i-U8JL7gbeEBwcTwqqFQ3B6b">
            2009 fattade Alliansregeringen beslutet att bygga en tredje kraftöverföringskabel
            till Gotland. Syftet var att göra elöverföringen till och från
            ön säkrare och möjliggöra ytterligare utbyggnad av förnybar elproduktion.
            Det finns ett stort intresse för investeringar i sol och vindkraft
            på Gotland. Svenska kraftnät har dock fattat ett beslut om att
            trots detta inte bygga den tredje kabeln till Gotland. Beskedet
            sätter stopp för ytterligare utbyggnad av produktion av förnybar
            el på Gotland eftersom kapaciteten i befintliga överföringskablar
            är full. Flera planerade investeringar i sol- och vindkraft riskerar
            att utebli. Parallellt med detta beslut har regeringen gett Energimyndigheten
            i uppdrag att utreda hur Gotland skulle kunna bli självförsörjande
            på el. Detta uppdrag rimmar illa med Svenska kraftnäts beslut.
            För att möjliggöra en ökad utbyggnad i förnybar kraftproduktion
            på Gotland anser Centerpartiet att regeringen ska ge Svenska kraftnät
            i uppdrag att fortsätta byggandet av en tredje elnätskabel till
            Gotland.
          </p>
          <p xml:id="i-DAzpVNPrTYuUEJdebmt9zr">
            Energiöverenskommelsen
          </p>
          <p xml:id="i-V2B4m5jcbGqb3ZbpFj6cmq">
            Centerpartiet har tillsammans med Moderaterna, Kristdemokraterna,
            Socialdemokraterna och Miljöpartiet enats om en bred och långsiktig
            överenskommelse om inriktningen på energipolitiken. Centerpartiet
            har länge varit drivande för en bred överenskommelse över blockgränserna
            om inriktningen för den framtida energipolitiken. Uppgörelsen
            bygger vidare på Alliansens klimat- och energiöverenskommelse
            från 2009 och skapar en ram för ett långsiktigt hållbart och stabilt
            elsystem även efter 2020.
          </p>
          <p xml:id="i-FiL2cZ8HXKvVvHnpzXrCTH">
            Överenskommelsen innehåller flera framgångar för Centerpartiet.
            Bland annat förlängs systemet med elcertifikat fram till 2030
            samtidigt som ambitionsnivån höjs med 18 TWh mer förnybar el.
            Det är 60 procent mer än det tidigare målet som sträckte sig till
            2020. Elcertifikaten ger den förnybara elen stabila förutsättningar
            att växa, utan att statsbudgeten belastas.
          </p>
          <p xml:id="i-81k8uoYuPCuoFxq1gTqGXP">
            Andra viktiga framgångar för Centerpartiet är slopad anslutningsavgift
            för havsbaserad vindkraft, enklare regler och rimliga krav som
            förenar miljöåtgärder med långsiktig lönsamhet för vattenkraften,
            både storskalig och småskalig, samt en översyn av regler för att
            underlätta nya produkter och tjänster inom energilagring och småskalig
            elproduktion. Energiöverenskommelsen ger de långsiktiga förutsättningar
            som krävs för att nå ett mer förnybart energisystem.
          </p>
          <p xml:id="i-MAGsLsFWtsssMFT3SWHVbM">
            Uppgörelsen innehåller också en framtida inriktning för kärnkraften,
            bland annat krav på utökat försäkringsansvar. Dessutom avskaffas
            effektskatten, vilket matchas med en sänkning av fastighetsskatten
            för vattenkraften och en översyn av regler för småskalig elproduktion.
            Även om viktiga steg tagits genom Energiöverenskommelsen så krävs
            ytterligare åtgärder och ledarskap för att nå ett helt förnybart
            energisystem.
          </p>
          <p xml:id="i-A89fmMUZcCKTptduAeCFhz">
            Sverige som Europas gröna batteri
          </p>
          <p xml:id="i-9UKpJKZZcvBfxpkCtch9Ny">
            För att göra skillnad i vårt närområde vill Centerpartiet förbättra
            överföringskapaciteten av el till våra grannländer. Då kan vi
            skapa exportmöjligheter för teknik, kunnande och förnybar energi,
            samtidigt som vi tryggar vår och våra grannländers elförsörjning.
            Export av förnybar el gör stor klimatnytta när den ersätter fossil
            produktion i andra länder. Att EU:s energimarknader integreras
            och effektiviseras skapar också stora möjligheter. Flera andra
            EU-länder är i stort behov av förnybar energi, både för att uppfylla
            sina EU-mål och för att bli mindre beroende av rysk olja och gas.
            Med nätinvesteringar och utbyggd överföringskapacitet har Sverige
            och hela Norden därför stor potential att bli Europas gröna batteri.
          </p>
          <p xml:id="i-WkC51T84sYHTfkpBDvnrJo">
            Med en ökad andel väderberoende kraftproduktion ökar också behovet
            av mer flexibel elanvändning för att sänka effektuttaget under
            vissa perioder. Det svenska elnätet behöver därför bli smartare
            och möjliggöra en effektivare och mer flexibel elanvändning. Centerpartiet
            vill också se en effektivare reglering av de intäkter som nätbolagen
            tar ut av sina kunder och bättre användning av dessa, med bättre
            forskning och utveckling inom intäktsramen.
          </p>
          <p xml:id="i-K5bBk6cwrxhWtBWLof7aRi">
            För att åstadkomma en mer flexibel elmarknad är det viktigt att
            det lönar sig att planera sin elanvändning. Smarta och uppkopplade
            apparater och smarta elnät kan ytterligare öka användarflexibiliteten
            och avlasta elnätet. Mer närproducerad el ökar också flexibiliteten,
            gör systemet mindre sårbart och kan ge sänkta kostnader, inte
            minst på landsbygden. För att öka den närproducerade elproduktionen
            vill Centerpartiet slopa skatten för egenanvändning av solel samt
            införa möjligheten till skatteavdrag om du är bosatt i en lägenhet
            men andelsägare i en mikroproduktionsanläggning.
          </p>
          <p xml:id="i-8VvxwPAvHx2qMLJXujt8Qh">
            Med förenklade regler, minskat krångel och slopad solskatt kan
            fler människor bidra till produktionen av förnybar energi och
            ta makten över sin egen energiförsörjning. Egen energiproduktion
            är också en brygga till en mer miljösmart och energieffektiv livsstil.
            Incitamenten för mikroproduktion av förnybar el bör därför stärkas.
          </p>
          <p xml:id="i-X9CX3th6kmQDDkLVQf7svp">
            Mikroproducenter av el får göra skatteavdrag på det överskott
            som levereras ut på nätet. Idag sköts skattereduktionen via deklarationsprocessen
            en gång per år. Drivkraften att producera egen el ökar om återbetalningen
            sker snabbare än en gång per år. Återbetalningen bör därför skötas
            direkt på fakturan, precis som för ROT- och RUT-avdragen.
          </p>
          <head type="h2" xml:id="i-XgFivweWKhswKbWwoW97KD">
            7.3 Grön skatteväxling
          </head>
          <p xml:id="i-2budE3kvXhCuP48e3dmPg9">
            För Centerpartiet är grön skatteväxling en central del av både
            miljöpolitiken och den ekonomiska politiken. Högre skatter på
            miljöpåverkan matchas med skattesänkningar på jobb, företagande
            och investeringar. Det ger bättre förutsättningar för svenska
            företag att bidra till svensk ekonomi och sysselsättning, samtidigt
            som utsläpp och miljöpåverkan minskar. Genom att växla miljöskatter
            mot sänkt skatt på arbete sjunker också de höga kostnaderna för
            att anställa och arbeta. På så sätt stärks svenska företags konkurrenskraft
            samtidigt som vi rustar svensk ekonomi för den globala gröna omställningen.
          </p>
          <p xml:id="i-SKBSdGASzGu6EDwb2LoDJ3">
            Sverige har ett högt skattetryck på en rad utsläpp, men ändå
            en förhållandevis låg andel miljöskatter i förhållande till det
            totala skatteuttaget. Det finns fortfarande utrymme att höja miljöskatterna
            på utsläpp och resursförbrukning.
          </p>
          <p xml:id="i-9HzoLReMVJ5Py1nko8xeXb">
            I regeringsställning 2006–2014 bidrog Centerpartiet till att
            skatten på arbete sänktes påtagligt via jobbskatteavdrag och sänkta
            arbetsgivaravgifter. Samtidigt höjdes miljöskatterna och andra
            skatter såsom fordonsskatten miljödifferentierades. Skatte-bördan
            på arbete minskade och skattebördan på föroreningar ökade. Men
            mycket mer finns att göra. Skatt på arbete beräknas under 2018
            uppgå till 1 240 miljarder kronor medan skatt på föroreningar
            beräknas uppgå till knappt 100 miljarder kronor.
          </p>
          <p xml:id="i-BufZLFzdDMMKFBT4vD3L6">
            Centerpartiet har tidigare föreslagit skatt på giftiga kemikalier,
            skatt på avfallsförbränning och minskat undantag från beskattning
            av fossilgas och fossila bränslen i industrin, och kommer att
            fortsätta föreslå effektiva skattehöjningar på det som påverkar
            miljön negativt.
          </p>
          <p xml:id="i-2X9EoD3ZWYgtHTNzFt8tjh">
            Över tiden kommer miljöpåverkan att minska, och med det skatteintäkterna
            och skattetrycket. Målet är ytterst att miljöskatterna som andel
            av de totala skatterna, och i absoluta termer, ska minska i takt
            med att miljöförstöringen minskar.
          </p>
          <p xml:id="i-XpxbvZpJCn3L6YuhH5Vud8">
            en förra regeringen har tyvärr helt övergivit idén om grön skatteväxling.
            Skatterna har höjts på utsläpp, men inte sänkts på arbete. Istället
            har skattehöjningarna på arbete varit mångfalt större och skatten
            dessutom höjts på förnybar energi, motsatsen till grön skatteväxling.
          </p>
          <p xml:id="i-NfyL2MxATbxZAYpZK9Vk6Q">
            Delar av industrin har undantag från eller nedsättningar av energi-
            och koldioxidskatterna för fordon. Dessa subventioner minskar
            den miljöstyrande effekten och har av OECD i organisationens utvärdering
            av svensk miljöpolitik kritiserats som de svagaste delarna av
            vad som annars är ett föredöme på klimatområdet. Undantagen bör
            som regel fasas ut. Centerpartiet anser att nedsättningen av koldioxid-
            och energiskatt på diesel till fordon som används i gruvindustriell
            verksamhet bör slopas. Detta väntas medföra ökade intäkter om
            354 miljoner kronor år 2019, 380 miljoner kronor år 2020 samt
            370 miljoner kronor år 2021.
          </p>
          <p xml:id="i-3HpC6HmqCzSyAwu7TwWvTm">
            Under de senaste åren har importen av sopor mer än fördubblats
            i Sverige och utbyggnaden av förbränningsanläggningar är stor.
            Det har bidragit till att stärka energiförsörjningen och minska
            deponier. Men för Centerpartiet är det samtidigt självklart att
            försöka sluta kretsloppen och använda de resurser vi har på det
            mest effektiva sättet. Effektiva kretslopp och en hållbar återvinning
            av resurser är en viktig del av en grön omställning.
          </p>
          <p xml:id="i-AcmvF4tbKjLZUmBFS4iPD3">
            För att styra mot en ökad återvinning och mer resurseffektivitet
            vill Centerpartiet att en punktskatt på förbränning av avfall
            införs. Liknande avgifter finns i flera andra EU-länder.
          </p>
          <p xml:id="i-QTHGGGzJabby771HHsWHoa">
            Kväveoxider bildas vid förbränning och bidrar till försurning
            och luftföroreningar. För att minska dessa utsläpp infördes 1992
            en kväveoxidavgift. Avgiften omfattar energiproduktion för uppvärmning
            av byggnader, elproduktion och industriella processer. Avgiften
            återbetalas i förhållande till respektive anläggnings producerade
            energi, vilket innebär att anläggningar som producerar energi
            med mindre utsläpp än genomsnittet gynnas medan anläggningar med
            högre utsläpp per producerad energienhet missgynnas. För att öka
            miljöstyrningen anser Centerpartiet att kväveoxidavgiften bör
            göras om till en skatt.
          </p>
          <head type="h2" xml:id="i-3so4bJE3pzgtAtj3NeTufB">
            7.4 En vardag utan gifter – med renare hav och vatten
          </head>
          <p xml:id="i-7hE8tD9WZGnnRNgqRPUYjn">
            Giftfri vardag
          </p>
          <p xml:id="i-Lkk6jnihJFryXBqw1kAebz">
            En av Centerpartiets främsta prioriteringar inom miljöpolitiken
            är arbetet för att skapa en giftfri vardag. Produktionen av kemikalier
            i världen har ökat från 1 miljon till 400 miljoner ton per år
            sedan 1930 och antalet nya substanser fortsätter att öka. Många
            av dessa kemikalier kan ge oss allergier, är hormonstörande, cancerogena
            eller kan störa reproduktionen. Vissa farliga kemikalier bör därför
            förbjudas helt. Andra kan behövas till vissa ändamål och bör fortsatt
            vara tillåtna, men endast få användas för specifika ändamål och
            i begränsad omfattning.
          </p>
          <p xml:id="i-FFsFBbUP3esjPowqhmAVUi">
            Eftersom tillverkningen av kemikalier går fortare än lagstiftningen,
            förekommer även ämnen som borde förbjudas eller begränsas, men
            som ännu inte hunnit omfattas av lagkrav. Här är det viktigt att
            skynda på lagstiftningen, men även att öka kravet på information
            om de ämnen som finns i olika varor. Mer information ger konsumenter
            möjlighet att välja bort varor med farliga ämnen. Dessutom ökar
            det företagens möjlighet att byta ut farliga ämnen och gör det
            lättare för myndigheter och andra organisationer att göra kontroller
            och ge vägledning till konsumenter.
          </p>
          <p xml:id="i-CApMDxdtLpjdHbq4JY87GN">
            Kemikalielagstiftningen är EU-gemensam och bestäms på EU-nivå.
            Det innebär att konsumenter kan köpa en produkt i ett annat EU-land
            och veta att den uppfyller samma kemikaliekrav som en produkt
            som köps i Sverige. Centerpartiet vill se en skarpare kemikalielagstiftning
            på EU-nivå. Men mycket kan även göras på nationell nivå, i Sverige.
          </p>
          <p xml:id="i-X8r3mW2Skuv8q81Neh5DAh">
            Ett sätt att påverka mängden farliga ämnen i varor är den kemikalieskatt
            som Centerpartiet var med och tog initiativ till. Genom att göra
            det dyrare att använda farliga ämnen skapas incitament för företag
            att välja bort dem. Dessutom kan det leda till bättre information
            om farliga ämnen i leverantörskedjor
          </p>
          <p xml:id="i-JbBVovpK8eNdsXbrqirRtM">
            För att snabbare nå målet om en giftfri vardag anser Centerpartiet
            att kemikalieskatten bör breddas till att omfatta fler varor.
            Det är avgörande att de produkter som människor använder i sina
            hem, och som barn exponeras för, är säkra och giftfria.
          </p>
          <p xml:id="i-DVVYv6DKZN3zoEVCe1k17w">
            Ett av Centerpartiets prioriterade områden i kemikaliepolitiken
            är textilier. Tillverkning av textiler har stor miljöpåverkan,
            både vad gäller konsumtion av vatten och kemikalieanvändning.
            Många svenska företag arbetar med att samla in textilier för återvinning
            och återanvändning och med handlingsplaner för utfasning av olika
            ämnen. Centerpartiet vill ta tillvara och påskynda denna utveckling
            genom att införa ett producentansvar för att återanvända och återvinna
            mer textiler.
          </p>
          <p xml:id="i-TqLmeHssboAFDfj57F5eTN">
            Kemiska ämnen som finns i vår vardag – i våra kläder, möbler
            och inredning – kan påverka oss på ett direkt sätt genom att vi
            kommer i kontakt med dem via huden eller inandningsluften. Men
            ämnena når även naturen via avlopp när vi tvättar kläder, eller
            när varorna blir till avfall och deponeras eller förbränns. I
            naturen kan de tas upp av växter och djur och i slutändan hamna
            i vår föda eller i dricksvattnet.
          </p>
          <p xml:id="i-z7Sj5HWRVVhgNaauRC4D4">
            Varor tillverkas och transporteras idag över hela världen. Leverantörskedjor
            är ofta komplexa och de geografiska avstånden mellan producent
            och konsument är stora. Det innebär att informationen om vilka
            kemiska ämnen som använts vid produktionen ofta är svårtillgänglig
            – för konsumenter, för kontrollerande myndigheter men också för
            företaget som säljer varan.
          </p>
          <p xml:id="i-Q2MGk4RY4X9jauWopSZDQs">
            Centerpartiet vill att informationen om vilka ämnen som förekommer
            i varor blir mer lättillgänglig. Att känna till vilka ämnen som
            finns i varor blir allt viktigare när vi går mot en cirkulär ekonomi,
            där avfall ses som en resurs och där material återanvänds. För
            att förbättra informationen om farliga ämnen i varor i olika led
            i leverantörskedjorna krävs internationellt arbete.
          </p>
          <p xml:id="i-SiV3Zw6SXzVj5xq59kwvpN">
            En förutsättning för ett effektivt arbete mot farliga kemikalier
            är en heltäckande och uppdaterad lägesbild. Centerpartiet anser
            att arbetet med att öka kunskapen om gifter i människors vardag
            bör stärkas.
          </p>
          <p xml:id="i-PB5p1oAUpYokfSr3U18UWj">
            Levande hav och vatten
          </p>
          <p xml:id="i-Hc6vYRAE53G4cGUTqTQiet">
            Tillgången på rent vatten och livskraftiga marina ekosystem är
            mycket angelägna framtidsfrågor. Ett långsiktigt och målmedvetet
            arbete behöver bedrivas, och för det krävs en stark och sammanhållen
            havs- och vattenpolitik. En stor del av arbetet sker i samarbete
            med länder inom EU och i Östersjöregionen. Men minst lika mycket
            behöver ske på nationell, regional och lokal nivå. Stora miljövinster
            kan nås genom att långsiktigt planera för hur havs- och vattenresurser
            ska nyttjas hållbart. En långsiktigt hållbar planering i kombination
            med ett skydd av kust- och havsområden, enligt de internationella
            Nagoyamålen som Sverige ska uppfylla, skapar förutsättningar för
            att säkra de marina ekosystemtjänsterna för framtida generationer.
          </p>
          <p xml:id="i-7rK2HaCR93ZWH327Gkycxd">
            Miljösituationen i våra hav är kritisk och stora insatser krävs
            för att rädda de marina ekosystemen. Östersjön, ett av världens
            mest känsliga hav, utsätts idag för stora miljöhot. Övergödning
            från näringsläckage och miljögifter rubbar havets ekosystem, med
            algblomning och mycket stora områden med döda havsbottnar som
            följd. Det krävs nu kraftfulla åtgärder för att gradvis kunna
            vända utvecklingen.
          </p>
          <p xml:id="i-4GVpCPV2FWrgzD4Z3sQv6L">
            Hav, sjöar och vattendrag hotas samtidigt av nedskräpning, mikroplaster
            och utsläpp av skadliga ämnen. Trots insatserna för att begränsa
            användningen av skadliga ämnen växer problemet med att skadliga
            kemiska ämnen, via våra avlopp och på andra sätt, hamnar i hav
            och vattendrag.
          </p>
          <p xml:id="i-Hndymxy3QDXsiBhxtc5qzV">
            God tillgång till rent dricksvatten har länge varit en självklarhet
            i Sverige. De senaste åren har dock flera delar av landet drabbats
            av vattenbrist sommartid. Förändrade flöden och nederbörd i klimatförändringarnas
            spår samt överutnyttjande av och underinvestering i va-infrastruktur
            bidrar till en ökande vattenbrist.
          </p>
          <p xml:id="i-myVQYSqG2Fgw5HEHFKREW">
            För att rädda haven och skydda tillgången till dricksvatten vill
            Centerpartiet investera i en blå miljard. Satsningarna, som beskrivs
            närmare nedan, uppgår till 450 miljoner kronor år 2019–2020 samt
            400 miljoner kronor år 2021.
          </p>
          <p xml:id="i-Kq5gVRs9r7yPkdcW9Y52W5">
            Centerpartiet vill genomföra fem separata och kraftfulla insatser
            för att stoppa övergödningen och bottendöden.
          </p>
          <p xml:id="i-EMJSeN94Cygdb3ovpwJJVp">
            Utvärderingar har visat att en av de mest kostnadseffektiva åtgärderna
            för minskat näringsläckage från skog och mark är restaurering
            av våtmarker och vattendrag, som därmed kan fånga upp och filtrera
            näringsämnena. Arbetet med att restaurera våtmarker bör därför
            stärkas.
          </p>
          <p xml:id="i-294HkwVpcp2KctSioH3cf8">
            När Centerpartiet satt i regeringen skapades en statlig medfinansiering
            av lokala vattenvårdsprojekt, det så kallade LOVA-bidraget. LOVA-bidraget
            utbetalas av länsstyrelserna till lokala vattenvårdsprojekt som
            minskar mängden kväve och fosfor eller miljögifter i haven. Exempelvis
            har LOVA-bidraget gått till va-planering och va-åtgärder, inventering
            av avlopp, effektivare avloppsrening, lantbruksåtgärder såsom
            kalkfilter, strukturkalkning och fosfordammar, samt tömningsanläggningar
            för båttoalett och båttvätt för fritidsbåtar. LOVA-bidraget har
            visat sig effektivt för att minska övergödningen, spridningen
            av giftiga ämnen och förlusten av biologisk mångfald. Centerpartiet
            vill därför förstärka LOVA-bidraget.
          </p>
          <p xml:id="i-4EBhUGDZ1g1egkZExPDmhz">
            En viktig källa till utsläpp av näringsämnen är äldre enskilda
            avlopp. Centerpartiet vill att arbetet för att åtgärda dessa inriktas
            mot de anläggningar som har störst miljöpåverkan. Vi vill se en
            mer flexibel och ändamålsenlig lagstiftning som fokuserar på åtgärder
            med störst miljönytta. De fastigheter som ligger nära vatten och
            som har avlopp med stor miljöpåverkan behöver byta till ett modernt
            avloppssystem så fort som möjligt. För att öka takten i särskilt
            känsliga områden nära vatten vill Centerpartiet att ett investeringsstöd
            för moderna enskilda avlopp införs under en treårsperiod.
          </p>
          <p xml:id="i-F3uFZsdhwbDKDuwPH8XPtn">
            Haven är ett gemensamt ansvar och för att skydda dem krävs inte
            enbart nationella åtgärder. Även internationellt och regionalt
            samarbete behövs. Östersjöländerna enades 2009 om en handlingsplan
            för Östersjön (BSAP) för att minska övergödningen. Sverige har
            genom insatser, inte minst av och i de areella näringarna och
            de kommunala reningsverken, minskat sina utsläpp, men behöver
            göra mer. Flera andra länder runt Östersjön behöver också öka
            sina ansträngningar.
          </p>
          <p xml:id="i-WiSGYzQg2YHScjy2wP6aqA">
            Det är nödvändigt att skapa någon form av gemensam förvaltning
            av Östersjön, trots de olika motsättningar som finns mellan kustländerna,
            och en mekanism som belönar uppnådda resultat i att minska näringsläckage
            och övergödning. En sådan mekanism finns redan inom FN:s klimatsamarbete,
            CDM, som gör uppskattningar av hur mycket utsläppen minskats med
            en viss åtgärd och betalar för detta ur en gemensam pott, där
            de rika länderna bidrar med huvudparten. Kring Östersjön skulle
            en likartad mekanism kunna sättas upp. Även om det skulle vara
            långt ifrån perfekt finns ingen sådan mekanism alls idag, samtidigt
            som utsläppen i Östersjön är lättare att mäta och verifiera än
            globala koldioxidutsläpp.
          </p>
          <p xml:id="i-GMSxY4hM1zt19L9rPJnXom">
            Centerpartiet vill därför förstärka det regionala arbetet både
            i Östersjön och Västerhavet. Det behövs en nystart för samarbetet
            och åtgärder mot övergödning, mikroplaster och sjöfartens miljöpåverkan.
          </p>
          <p xml:id="i-7XqdidnkqVBzg1nY3BF19r">
            Ett hållbart fiske är viktigt och Centerpartiet vill se ett småskaligt
            kustnära fiske parallellt med det storskaliga fisket. Sverige
            måste arbeta för ökade kontroller och övervakningsåtgärder inom
            EU men också för att minska fiskeföretagens administrativa kostnader.
            Vi ser också en potential i landbaserade blå näringar och vattenbruk
            men regelverket för denna näring måste förändras och förenklas
            för att näringen ska kunna utvecklas. Vattenbruk, såsom odling
            av musslor och sjöpungar, är också ett sätt att ta upp näringsämnen
            och minska övergödningen. För att möjliggöra en utveckling av
            de blå näringarna med ny teknik, ökat upptag av näringsämnen och
            hållbara jobb anser Centerpartiet att ytterligare medel behöver
            tillföras.
          </p>
          <p xml:id="i-RqQRfihZiMppFH17DCcbMv">
            Delar av Östersjön är idag så förorenade att bottnarna är helt
            döda. Dessa döda bottnar leder till en ond spiral där övergödande
            ämnen frigörs på grund av syrebrist. Detta skapar en internbelastning
            som pågår oberoende av nya utsläpp. På sikt är det mycket viktigt
            att utvecklingen bryts, för att återställa den ekologiska balansen
            i Östersjön. Det kan handla om syresättning av bottnar, bindning
            eller upptag av näringsämnen. Det behöver också utvecklas nya
            ekonomiska styrmedel för att ge incitament för att öka upptaget
            av fosfor.
          </p>
          <p xml:id="i-2i9vnuccVmKNWgvVupBfvj">
            Våra hav lider fortsatt av tidigare generationers okunskap och
            oförsiktighet med utsläpp av skadliga ämnen och dumpning av avfall.
            För att städa upp dessa krävs stora resurser. Därför anser Centerpartiet
            att det bör genomföras en riktad satsning för sanering av förorenade
            vattenområden och kuster samt vrak som läcker skadliga ämnen.
          </p>
          <p xml:id="i-78etKzokAD7et9iW3SqgSD">
            Plastskräp utgör cirka 60–90 procent av den totala mängden nedskräpande
            föremål i haven. Fåglar, fiskar och marina däggdjur riskerar att
            äta eller trassla in sig i plasten. Enbart på den svenska västkusten
            beräknas årligen flera tusentals kubikmeter skräp flyta i land.
            Skräpet behöver stoppas redan vid källan, innan det hamnar i vattnet.
            Därutöver behöver återvinningskrav och återvinningssystem för
            engångsartiklar förbättras, för att minska nedskräpningen i hela
            landet. Centerpartiet anser att det behöver avsättas medel för
            att genomföra en kraftsamling mot skräp och plast genom att stötta
            kommuner och andra aktörer som gör stora insatser för att rensa
            stränder från skräp.
          </p>
          <p xml:id="i-BKuczJQKowssBXsa8BMSrR">
            Vi har kommit långt med utbyggnaden av vattenrening i Sverige,
            vilket vi ska vara stolta över. Men för den cocktail av läkemedel,
            mikroplaster och kemikalier som idag finns i avloppsvattnet är
            våra reningsverk dåligt rustade. Många svårnedbrytbara och vattenlösliga
            ämnen passerar så gott som opåverkade genom verken, vilket är
            fallet för många läkemedel. Det krävs både större medvetenhet
            om miljöpåverkan från de läkemedel som används och hur de ska
            tas om hand så att de inte hamnar i avloppet. Dessutom krävs ny
            teknik för rening av det som ändå hamnar i avloppen. Teknikutvecklingen
            inom området har kommit långt. Ett antal olika tekniker för avancerad
            vattenrening har utvecklats och en kombination av dessa har visat
            sig ge nästan fullständig rening av läkemedel.
          </p>
          <p xml:id="i-NT5aS9ACeHi497FhucvPgk">
            Den avancerade vattenreningstekniken kan många gånger byggas
            på och komplettera befintlig vattenrening i dagens vattenreningsanläggningar.
            För att skynda på teknikutvecklingen ytterligare vill Centerpartiet
            göra en särskild satsning på utveckling och utbyggnad av avancerad
            vattenreningsteknik. Ett särskilt problem är spridning av mikroplaster.
            Det kan både handla om rening av dagvatten, men också nya material
            och tekniker för att minska mikroplasterna från exempelvis bildäck,
            som är en stor källa till mikroplastföroreningar.
          </p>
          <p xml:id="i-R35J9pENF4gDS2Fr5AB9MJ">
            God tillgång till rent dricksvatten har länge varit en självklarhet
            i Sverige. De senaste åren har dock flera delar av landet drabbats
            av vattenbrist sommartid. Förändrade flöden och nederbörd i klimatförändringarnas
            spår samt överutnyttjande och underinvestering i va-infrastruktur
            bidrar till en ökande vattenbrist.
          </p>
          <p xml:id="i-SET8wUTEEW6akW8cVmhG4r">
            Vatten är en resurs som finns och används lokalt. Det innebär
            att både tillgång till och hot mot rent vatten varierar i olika
            delar av landet. Historiskt har inte vatten varit en begränsad
            resurs och därför används det i många fall ineffektivt. Nya utmaningar
            kräver en högre upprustningstakt och ett ökat investeringsbehov.
            Centerpartiet anser därför att ett nytt stöd bör införas för lokala
            initiativ och investering i ny teknik och för medfinansiering
            av åtgärder för en tryggad tillgång till dricksvatten och för
            att motverka effekter av torka. Erfarenheterna från de lokala
            vattenvårdsprojekten (LOVA) kan tas tillvara, men detta program
            ska fokusera på tillgång till dricksvatten. Åtgärderna kan omfatta
            inventering av befintliga vattentäkter, nya brunnar, vattensnål
            teknik, men även långsiktiga åtgärder som anläggning av vattenmagasin
            och våtmarker.
          </p>
          <p xml:id="i-L4axdiUdeopEj2NEhypFV1">
            Centerpartiet vill skärpa planeringen för vattenförsörjningen
            lokalt och regionalt och stärka krisberedskapen för akuta situationer.
            De senaste åren har vi sett både torka men också föroreningar
            i vattenverk som gjort att människor blivit utan eller fått koka
            vatten i dagar och veckor. Vatten är ett kommunalt ansvar och
            ska så förbli, men staten behöver stötta kommunerna i deras arbete.
            Tillgången till vatten följer inte kommungränser och den kommunala
            planeringen bör samordnas regionalt. Centerpartiet vill att staten
            ska stödja både beredskap för akuta situationer och samtidigt
            underlätta det långsiktiga arbetet med lokala och regionala dricksvattenplaner.
            Arbetet rör en rad myndigheter men som Dricksvattenutredningen
            konstaterat behöver detta samordnas bättre. Det befintliga VAKA-arbetet
            behöver ges långsiktiga förutsättningar och stärkas för att stödja
            kommunernas beredskap för akuta kriser och stöd till kommunal
            och regional planering, samt förstärkt samordning. För att långsiktigt
            förbättra kunskapen om grundvatten och nya förutsättningar i klimatförändringarnas
            spår behöver resurserna öka till SGU för att stötta genomförandet
            av planer och stärka beredskapen.
          </p>
          <p xml:id="i-2EyXrythMyDQarLGLeJJq7">
            Kretsloppsarbetet behöver stärkas för att minska förekomsten
            av farliga kemikalier, mikroplaster och marint skräp i våra vattenområden.
            Av den totala mängden nedskräpande föremål i haven så utgörs den
            största delen av plast. Marin nedskräpning är en global utmaning.
            Men det är också ett problem i Sverige. Av världens sjöfåglar
            bedöms 90 procent ha plast i magen. Därför vill Centerpartiet
            stärka arbetet med att minska förekomsten av plaster i våra hav
            och säkerställa att en god avfallshantering finns längs våra kuster.
          </p>
          <p xml:id="i-C68Sdga7XLMjbiFTEAciZs">
            Icke-nedbrytbara plastpåsar utgör en signifikant andel av det
            skräp som varje år hamnar i svenska hav och sjöar. För att uppnå
            målet i EU:s direktiv om förpackningar och förpackningsavfall,
            och minska användningen av tunna plastpåsar, vill Centerpartiet
            att en miljöskatt på plastpåsar införs. Liknande avgifter finns
            i exempelvis Irland och Danmark och har effektivt bidragit till
            att de icke-nedbrytbara plastpåsarna fasats ut.
          </p>
          <head type="h1" xml:id="i-KYxYRmMzn73qptC3ywWRC6">
            8. Utgifter, inkomster och offentligfinansiella effekter
          </head>
          <head type="h2" xml:id="i-6NDrGsS1FWvJVRYhBHCtRF">
            8.1 Utgifter
          </head>
          <p xml:id="i-HpgnzKEBrKqDzr8GoZtvVu">
            Förslag och anslagsfördelning beskrivs i Centerpartiets utgiftsområdesmotioner.
            Tabellerna nedan redovisar våra förslag till utgiftsramar.
          </p>
          <p xml:id="i-8uez9oACVpXJ98fvkwnWge">
            Tabell 1 Förslag till utgiftsramar 2019, tusental kronor
          </p>
          <table>
            <row style="label" xml:id="i-EjHRwtkiqPhVdkR4CM9Ljk">
              <cell>
                Utgiftsområde
              </cell>
              <cell>
                Regeringens förslag
              </cell>
              <cell>
                Avvikelse från regeringen (C)
              </cell>
            </row>
            <row xml:id="i-XCtGGxoeY63tuSLRrALMr9">
              <cell>
                1
              </cell>
              <cell>
                Rikets styrelse
              </cell>
              <cell>
                14 901 645
              </cell>
              <cell>
                10 000
              </cell>
            </row>
            <row xml:id="i-QDwKZviYnhMGmyr9mB3mMb">
              <cell>
                2
              </cell>
              <cell>
                Samhällsekonomi och finansförvaltning
              </cell>
              <cell>
                17 315 466
              </cell>
              <cell>
                –124 000
              </cell>
            </row>
            <row xml:id="i-RF1XQBQQeqpYzdhAKnu3J7">
              <cell>
                3
              </cell>
              <cell>
                Skatt, tull och exekution
              </cell>
              <cell>
                11 402 533
              </cell>
              <cell>
                10 000
              </cell>
            </row>
            <row xml:id="i-Rt7r668FGkyGNjQSZjSkvC">
              <cell>
                4
              </cell>
              <cell>
                Rättsväsendet
              </cell>
              <cell>
                46 342 859
              </cell>
              <cell>
                2 100 000
              </cell>
            </row>
            <row xml:id="i-XmZHR5epwC1ueksE84YW2D">
              <cell>
                5
              </cell>
              <cell>
                Internationell samverkan
              </cell>
              <cell>
                2 362 277
              </cell>
              <cell>
                0
              </cell>
            </row>
            <row xml:id="i-7Uo1LVm7XcCVUkhiXZqA17">
              <cell>
                6
              </cell>
              <cell>
                Försvar och samhällets krisberedskap
              </cell>
              <cell>
                56 190 704
              </cell>
              <cell>
                3 484 000
              </cell>
            </row>
            <row xml:id="i-NcEJWDuopJQezzPsPdfTRT">
              <cell>
                7
              </cell>
              <cell>
                Internationellt bistånd
              </cell>
              <cell>
                44 945 140
              </cell>
              <cell>
                0
              </cell>
            </row>
            <row xml:id="i-BeUJSqvH4kwbJ3LGSEhkot">
              <cell>
                8
              </cell>
              <cell>
                Migration
              </cell>
              <cell>
                13 573 430
              </cell>
              <cell>
                –1 270 000
              </cell>
            </row>
            <row xml:id="i-HZg8wTfxaNgTw75fZ8ve5S">
              <cell>
                9
              </cell>
              <cell>
                Hälsovård, sjukvård och social omsorg
              </cell>
              <cell>
                78 122 185
              </cell>
              <cell>
                300 000
              </cell>
            </row>
            <row xml:id="i-SABeQ5poSRmTyx1eH6XwLx">
              <cell>
                10
              </cell>
              <cell>
                Ekonomisk trygghet vid sjukdom och funktionsnedsättning
              </cell>
              <cell>
                97 657 012
              </cell>
              <cell>
                –584 000
              </cell>
            </row>
            <row xml:id="i-QADjW9fVj3PchbGUGNbJRm">
              <cell>
                11
              </cell>
              <cell>
                Ekonomisk trygghet vid ålderdom
              </cell>
              <cell>
                34 450 476
              </cell>
              <cell>
                –400 000
              </cell>
            </row>
            <row xml:id="i-SDtJFFDtj6sTp2oCu8t4JV">
              <cell>
                12
              </cell>
              <cell>
                Ekonomisk trygghet för familjer och barn
              </cell>
              <cell>
                97 332 203
              </cell>
              <cell>
                7 000
              </cell>
            </row>
            <row xml:id="i-KuZ67iBffkjhHP3MT6p9AR">
              <cell>
                13
              </cell>
              <cell>
                Jämställdhet och nyanlända invandrares etablering
              </cell>
              <cell>
                18 486 483
              </cell>
              <cell>
                0
              </cell>
            </row>
            <row xml:id="i-EqJ6W2vU2oRtmxi1EDtY7K">
              <cell>
                14
              </cell>
              <cell>
                Arbetsmarknad och arbetsliv
              </cell>
              <cell>
                76 814 772
              </cell>
              <cell>
                –2 013 000
              </cell>
            </row>
            <row xml:id="i-Tg1fn4AxCS6ik1E6ZVHc53">
              <cell>
                15
              </cell>
              <cell>
                Studiestöd
              </cell>
              <cell>
                25 022 956
              </cell>
              <cell>
                –420 000
              </cell>
            </row>
            <row xml:id="i-QT4hGptXLYVFj2RYNAtvmq">
              <cell>
                16
              </cell>
              <cell>
                Utbildning och universitetsforskning
              </cell>
              <cell>
                81 347 211
              </cell>
              <cell>
                –680 000
              </cell>
            </row>
            <row xml:id="i-Kigs5xEmwJEzx3qnhMDYgV">
              <cell>
                17
              </cell>
              <cell>
                Kultur, medier, trossamfund och fritid
              </cell>
              <cell>
                15 994 531
              </cell>
              <cell>
                0
              </cell>
            </row>
            <row xml:id="i-Cj2sWnpXBbmKzvK22CynsJ">
              <cell>
                18
              </cell>
              <cell>
                Samhällsplanering, bostadsförsörjning och byggande samt konsumentpolitik
              </cell>
              <cell>
                6 972 123
              </cell>
              <cell>
                –3 375 000
              </cell>
            </row>
            <row xml:id="i-3LVkubjp2AsNhCrZuB5pcR">
              <cell>
                19
              </cell>
              <cell>
                Regional tillväxt
              </cell>
              <cell>
                3 496 525
              </cell>
              <cell>
                0
              </cell>
            </row>
            <row xml:id="i-CWEPqSFqciiTFKw28VhDnd">
              <cell>
                20
              </cell>
              <cell>
                Allmän miljö- och naturvård
              </cell>
              <cell>
                11 836 248
              </cell>
              <cell>
                700 000
              </cell>
            </row>
            <row xml:id="i-8WuDdFzgQWSWsah2GLGFmS">
              <cell>
                21
              </cell>
              <cell>
                Energi
              </cell>
              <cell>
                3 594 947
              </cell>
              <cell>
                0
              </cell>
            </row>
            <row xml:id="i-KQpGcxKcPiQKiSwCnC2R1j">
              <cell>
                22
              </cell>
              <cell>
                Kommunikationer
              </cell>
              <cell>
                59 456 655
              </cell>
              <cell>
                0
              </cell>
            </row>
            <row xml:id="i-DSkXaiVH5Pu3ThyvsoC1Ke">
              <cell>
                23
              </cell>
              <cell>
                Areella näringar, landsbygd och livsmedel
              </cell>
              <cell>
                19 787 281
              </cell>
              <cell>
                2 045 000
              </cell>
            </row>
            <row xml:id="i-KbdjKu89HLiCGRXyJTUqQM">
              <cell>
                24
              </cell>
              <cell>
                Näringsliv
              </cell>
              <cell>
                7 266 717
              </cell>
              <cell>
                0
              </cell>
            </row>
            <row xml:id="i-2qgX6zzE9svs5Uft9yqLi9">
              <cell>
                25
              </cell>
              <cell>
                Allmänna bidrag till kommuner
              </cell>
              <cell>
                115 892 772
              </cell>
              <cell>
                3 420 000
              </cell>
            </row>
            <row xml:id="i-FBaQRsjX8JZGyABVBHWRMZ">
              <cell>
                26
              </cell>
              <cell>
                Statsskuldsräntor m.m.
              </cell>
              <cell>
                25 155 200
              </cell>
              <cell>
                0
              </cell>
            </row>
            <row xml:id="i-Waf88dPWUvqu7g2cSJcS5p">
              <cell>
                27
              </cell>
              <cell>
                Avgiften till Europeiska unionen
              </cell>
              <cell>
                40 913 834
              </cell>
              <cell>
                0
              </cell>
            </row>
            <row xml:id="i-C6VT3rPYfZEoi29hbje3jB">
              <cell>
                Summa utgiftsområden
              </cell>
              <cell>
                1 026 634 185
              </cell>
              <cell>
                3 210 000
              </cell>
            </row>
            <row xml:id="i-KiUhRYhwBPb7DRXWM3tXXL">
              <cell>
                Minskning av anslagsbehållningar
              </cell>
              <cell>
                –11 289 117
              </cell>
              <cell>
                0
              </cell>
            </row>
            <row xml:id="i-DVfR5eJJre7E4N2wyTPdaH">
              <cell>
                Summa utgifter
              </cell>
              <cell>
                1 015 345 068
              </cell>
              <cell>
                3 210 000
              </cell>
            </row>
            <row xml:id="i-YYYJ92mUJ1jFcnNxoXv1Bh">
              <cell>
                Myndigheters m.fl. in- och utlåning i Riksgäldskontoret, netto
              </cell>
              <cell>
                3 628 408
              </cell>
              <cell>
                0
              </cell>
            </row>
            <row xml:id="i-JvS1N3fSwXeJ4Sgg4rKPgj">
              <cell>
                Kassamässig korrigering
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-6LPqS15X5eDesioRZaNnfd">
              <cell>
                Summa
              </cell>
              <cell>
                1 018 973 476
              </cell>
              <cell>
                3 210 000
              </cell>
            </row>
            <row xml:id="i-W1vqn9pnd74bBTUKVLrqf1"/>
          </table>
          <p xml:id="i-Cqd9wdXaFyRPbgHhwVb8V7">
            Tabell 2 Förslag till utgiftsramar 2020–2021, miljoner kronor
          </p>
          <table>
            <row style="label" xml:id="i-8n1m92FXi7iMotiktbHWBV">
              <cell>
                Utgiftsområde
              </cell>
              <cell>
                Avvikelse från regeringen (C)
              </cell>
            </row>
            <row xml:id="i-Qm5DtYEgV58b1Lo3bJDo11">
              <cell>
                2020
              </cell>
              <cell>
                2021
              </cell>
            </row>
            <row xml:id="i-Nm2RTmCdbTprMw9hTDG1RC">
              <cell>
                1
              </cell>
              <cell>
                Rikets styrelse
              </cell>
              <cell>
                10
              </cell>
              <cell>
                10
              </cell>
            </row>
            <row xml:id="i-4rma415J4gFysUUp6XMczd">
              <cell>
                2
              </cell>
              <cell>
                Samhällsekonomi och finansförvaltning
              </cell>
              <cell>
                –186
              </cell>
              <cell>
                –245
              </cell>
            </row>
            <row xml:id="i-PSVqDw45kprAwWpoTwDEsS">
              <cell>
                3
              </cell>
              <cell>
                Skatt, tull och exekution
              </cell>
              <cell>
                10
              </cell>
              <cell>
                10
              </cell>
            </row>
            <row xml:id="i-N3kqyKJjXCFH84kQAPdSLK">
              <cell>
                4
              </cell>
              <cell>
                Rättsväsendet
              </cell>
              <cell>
                3 700
              </cell>
              <cell>
                5 100
              </cell>
            </row>
            <row xml:id="i-Lvgk3sAYB23gs8FQGRXmDn">
              <cell>
                5
              </cell>
              <cell>
                Internationell samverkan
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-Hm4uVx51FAsEwDymWgNRFH">
              <cell>
                6
              </cell>
              <cell>
                Försvar och samhällets krisberedskap
              </cell>
              <cell>
                6 439
              </cell>
              <cell>
                10 772
              </cell>
            </row>
            <row xml:id="i-3UXSe3SVghePMTmYZWbH96">
              <cell>
                7
              </cell>
              <cell>
                Internationellt bistånd
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-88dPPYXB88DqyedtAGjkEK">
              <cell>
                8
              </cell>
              <cell>
                Migration
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-Wxnm3PNxpauysLpUmoHTS3">
              <cell>
                9
              </cell>
              <cell>
                Hälsovård, sjukvård och social omsorg
              </cell>
              <cell>
                300
              </cell>
              <cell>
                300
              </cell>
            </row>
            <row xml:id="i-YSMQZ1N1UaEmHZNXZPF9fT">
              <cell>
                10
              </cell>
              <cell>
                Ekonomisk trygghet vid sjukdom och funktionsnedsättning
              </cell>
              <cell>
                –580
              </cell>
              <cell>
                –580
              </cell>
            </row>
            <row xml:id="i-UzQV96LovYx2Q5wJebvmQD">
              <cell>
                11
              </cell>
              <cell>
                Ekonomisk trygghet vid ålderdom
              </cell>
              <cell>
                –300
              </cell>
              <cell>
                –400
              </cell>
            </row>
            <row xml:id="i-7ECvmK1ovw1v55Dx1Kki9r">
              <cell>
                12
              </cell>
              <cell>
                Ekonomisk trygghet för familjer och barn
              </cell>
              <cell>
                20
              </cell>
              <cell>
                20
              </cell>
            </row>
            <row xml:id="i-ZMhcRXQcT8qMutZ33q8zJ">
              <cell>
                13
              </cell>
              <cell>
                Jämställdhet och nyanlända invandrares etablering
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-8o4eUnaRX4szLdRTDS6toF">
              <cell>
                14
              </cell>
              <cell>
                Arbetsmarknad och arbetsliv
              </cell>
              <cell>
                –5 990
              </cell>
              <cell>
                –5 890
              </cell>
            </row>
            <row xml:id="i-JLRXiXhux3bAmf67DQSiRn">
              <cell>
                15
              </cell>
              <cell>
                Studiestöd
              </cell>
              <cell>
                –440
              </cell>
              <cell>
                –450
              </cell>
            </row>
            <row xml:id="i-3LunSkLTW66oKKbYs8UkMJ">
              <cell>
                16
              </cell>
              <cell>
                Utbildning och universitetsforskning
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-7PfXrkb4Hi45RMhfDpKVRM">
              <cell>
                17
              </cell>
              <cell>
                Kultur, medier, trossamfund och fritid
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-6uQ9gjRRNsN2wFUDVDVUom">
              <cell>
                18
              </cell>
              <cell>
                Samhällsplanering, bostadsförsörjning och byggande samt konsumentpolitik
              </cell>
              <cell>
                –3 400
              </cell>
              <cell>
                –5 475
              </cell>
            </row>
            <row xml:id="i-KDLRjgqFjBhJ6AtCYz8z7n">
              <cell>
                19
              </cell>
              <cell>
                Regional tillväxt
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-XNARPXyp1JJg5H4NcJpuyL">
              <cell>
                20
              </cell>
              <cell>
                Allmän miljö- och naturvård
              </cell>
              <cell>
                700
              </cell>
              <cell>
                650
              </cell>
            </row>
            <row xml:id="i-MdPotwp4WtyCH8TZuCSYQ5">
              <cell>
                21
              </cell>
              <cell>
                Energi
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-UQi83MLmw4qZixieXs5eMo">
              <cell>
                22
              </cell>
              <cell>
                Kommunikationer
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-QcK1A6Qy1AnQ9jGTAsXXjU">
              <cell>
                23
              </cell>
              <cell>
                Areella näringar, landsbygd och livsmedel
              </cell>
              <cell>
                1 905
              </cell>
              <cell>
                565
              </cell>
            </row>
            <row xml:id="i-CXkwyzk8XPMtYGiKnjvEan">
              <cell>
                24
              </cell>
              <cell>
                Näringsliv
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-6kRzBuEhdugovVPMjQ4Hq1">
              <cell>
                25
              </cell>
              <cell>
                Allmänna bidrag till kommuner
              </cell>
              <cell>
                9 780
              </cell>
              <cell>
                10 160
              </cell>
            </row>
            <row xml:id="i-KR9c4JBukwicyyAwxm2jhi">
              <cell>
                26
              </cell>
              <cell>
                Statsskuldsräntor m.m.
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-WtTEXw1D2v4hbE4hVQPjVo">
              <cell>
                27
              </cell>
              <cell>
                Avgiften till Europeiska unionen
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-NkuRU43GLGKj9BugZFQecV">
              <cell>
                Summa utgiftsområden
              </cell>
              <cell>
                11 968
              </cell>
              <cell>
                14 547
              </cell>
            </row>
            <row xml:id="i-Eetp5HAHYV9WBnzF5LWSvJ">
              <cell>
                Minskning av anslagsbehållningar
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-6QpBHW1YUAPZ1jpC86NHHF">
              <cell>
                Summa utgifter
              </cell>
              <cell>
                11 968
              </cell>
              <cell>
                14 547
              </cell>
            </row>
            <row xml:id="i-SQLRociBwaj2SHm7XQN3Fd">
              <cell>
                Myndigheters m.fl. in- och utlåning i Riksgäldskontoret, netto
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-LZKvr7MrtKSYbiYSe4tK9C">
              <cell>
                Kassamässig korrigering
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-8pruN28oHBA7vFiJUFVr4f">
              <cell>
                Summa
              </cell>
              <cell>
                11 968
              </cell>
              <cell>
                14 547
              </cell>
            </row>
            <row xml:id="i-A8e22aa5TghsqxtSLDSynU"/>
          </table>
          <head type="h2" xml:id="i-2wvkGSwBrB3qnWJGUnvgBD">
            8.2 Inkomster
          </head>
          <p xml:id="i-TcUNUgbxsyCAEwMQ2Gqusu">
            Utöver vad som beskrivits ovan har Centerpartiet ytterligare
            förslag som påverkar statens inkomster. Den nyligen införda avdragsrätten
            för medlemsavgift till fackförbund föreslås slopas. Detta väntas
            medföra ökade intäkter om 2 670 miljoner kronor per år.
          </p>
          <p xml:id="i-VFDX897pCyvAdrEdVcbBbQ">
            Referensräntan vid ränteförmån föreslås också höjas, vilket väntas
            medföra ökade intäkter om 240 miljoner kronor per år.
          </p>
          <p xml:id="i-JZZdjHCnazntP5AZAGzWBK">
            Skatte- och tulltilläggen föreslås också höjas, vilket väntas
            medföra ökade intäkter om 340 miljoner kronor per år.
          </p>
          <p xml:id="i-P8oFGdgxvZYKyVvm1KkMsW">
            Avdragsrätten för övriga utgifter föreslås också slopas, vilket
            väntas medföra ökade intäkter om 1 100 miljoner kronor per år
            2019–2020 samt 1 200 miljoner kronor år 2021.
          </p>
          <p xml:id="i-Ewmn9J6BHphWuhVzpLt6Ve">
            Inkomsttiteln påverkas av Centerpartiets förslag om att avskaffa
            nedsättningen av vissa miljöskatter för gruvindustriell verksamhet,
            avskaffandet av den särskilda löneskatten för äldre, förslaget
            om förbättrade regler för generationsväxling och förslaget om
            att avskaffa avdraget för övriga utgifter. Totalt innebär förslagen
            en positiv avvikelse jämfört med budgetpropositionen för åren
            2019 till 2021.
          </p>
          <p xml:id="i-FtGc3oCxSnoJvS3Rs2gS24">
            Inkomsttiteln påverkas av Centerpartiets förslag om att reformera
            arbetslöshetsförsäkringen, avskaffa undantagen för vissa miljöskatter
            inom gruvindustriell verksamhet, avskaffa den särskilda löneskatten
            för äldre, förbättra reglerna för generationsväxling, avskaffa
            flyktingundantagen inom garantipension samt sjuk- och aktivitetsersättning,
            avskaffa avdraget för övriga utgifter och höja referensräntan
            vid ränteförmån. Totalt innebär förslagen i denna motion en positiv
            avvikelse 2019 jämfört med budgetpropositionen och en negativ
            avvikelse 2020 och 2021.
          </p>
          <p xml:id="i-EdSFNPfBGTz9GSJVrET9WQ">
            Centerpartiets förslag om att avskaffa undantagen för vissa miljöskatter
            inom gruvindustriell verksamhet påverkar inkomsttiteln negativt.
            Centerpartiets förslag om att avskaffa den särskilda löneskatten
            för äldre påverkar inkomsttiteln positivt. Totalt innebär förslagen
            i denna motion att inkomsttiteln får en positiv avvikelse jämfört
            med budgetpropositionen.
          </p>
          <p xml:id="i-2DM3D3iiSwLo2FySVR8rjX">
            Inkomsttiteln påverkas av Centerpartiets förslag om att reformera
            arbetslöshetsförsäkringen, avskaffa skattereduktionen för fackföreningsavgift,
            sänka inkomstskatten med fokus på låg- och medelinkomsttagare,
            avskaffa undantagen för vissa miljöskatter inom gruvindustriell
            verksamhet och avskaffa den särskilda löneskatten för äldre. Totalt
            innebär förslagen en negativ avvikelse jämfört med budgetpropositionen.
          </p>
          <p xml:id="i-9ep8UdFAK4j7Rm22KaKh4p">
            Denna inkomsttitel påverkas av Centerpartiets förslag om att
            avskaffa arbetsgivaravgiften för unga under 18 år, att avskaffa
            arbetsgivaravgiften för ett företags första anställda, att avskaffa
            den särskilda löneskatten för äldre och att avskaffa undantagen
            för vissa miljöskatter inom gruvindustriell verksamhet.
          </p>
          <p xml:id="i-PkhkM2QyKG171kqg6ARD8K">
            Förslagen om att avskaffa undantaget för vissa miljöskatter inom
            gruvindustriell verksamhet och att ta bort den särskilda löneskatten
            för äldre påverkar denna inkomsttitel. Totalt innebär förslagen
            en negativ avvikelse jämfört med budgetpropositionen för åren
            2019 till 2021.
          </p>
          <p xml:id="i-Ut62mrVnJXzH9xfX9vvYTv">
            Centerpartiet föreslår att den särskilda löneskatten för äldre
            slopas. Detta innebär att inkomsterna på denna inkomsttitel minskar.
          </p>
          <p xml:id="i-CfD1sCt3joop7JaexrwSZH">
            Centerpartiets förslag om att avskaffa den särskilda löneskatten
            och att ta bort arbetsgivaravgiften för den första anställda i
            ett företag ökar inkomsterna på denna inkomsttitel. Förslaget
            om förbättrade regler för generationsväxling minskar intäkterna
            på denna inkomsttitel. Totalt innebär förslagen en positiv avvikelse
            jämfört med budgetpropositionen.
          </p>
          <p xml:id="i-17kNedETX4NLQgDytTEah8">
            Denna inkomsttitel påverkas av förslagen om att avskaffa undantaget
            för vissa miljöskatter för gruvindustriell verksamhet, att slopa
            nedsättningen av energiskatt på fossil gas, att höja återbetalningen
            av dieselskatt, att avskaffa arbetsgivaravgifterna för ungdomar
            under 18 år och att avskaffa den särskilda löneskatten för äldre.
            Total innebär detta en positiv avvikelse jämfört med budgetpropositionen
            för åren 2019 till 2021.
          </p>
          <p xml:id="i-9PByL9WKhTEqPynMxZx8hv">
            Centerpartiets förslag om att ge lantbruksföretag längre anstånd
            med vissa skatteinbetalningar minskar denna inkomsttitel.
          </p>
          <p xml:id="i-8r4wqHjGD2xjQ3kqVAZZ1r">
            Denna inkomsttitel påverkas av två förslag. Förslagen om att
            avskaffa undantaget för vissa miljöskatter för gruvindustriell
            verksamhet och att slopa nedsättningen av energiskatt på fossil
            gas ökar inkomsterna på denna inkomsttitel.
          </p>
          <p xml:id="i-MESXhd9YzJxFqHGvuQj9BH">
            Centerpartiets förslag om att avskaffa undantaget för vissa miljöskatter
            för gruvindustriell verksamhet ökar inkomsterna på denna inkomsttitel.
            Höjd återbetalning av dieselskatt för jordbruket minskar inkomsterna.
          </p>
          <p xml:id="i-QgEiRtAdYvVbVJ2H61S43U">
            Centerpartiets förslag om att höja skatte- och tulltilläggen
            innebär att inkomsttiteln för en positiv avvikelse jämfört med
            budgetpropositionen för åren 2019 till 2021.
          </p>
          <p xml:id="i-KMfB8wFPLXinBM9WUPYoF3">
            Centerpartiets förslag om att reformera arbetslöshetsförsäkringen
            minskar den finansieringsavgift som arbetslöshetsförsäkringskassorna
            betalar till staten. Till följd av detta minskar inkomsttiteln
            med 100 miljoner kronor per år 2019 till 2021.
          </p>
          <p xml:id="i-U9b8kp1ycrYTDi3gxGDKmN">
            Tabell 3 Beräkning av statsbudgetens inkomster 2019
          </p>
          <p xml:id="i-JgZQnzg4GhzHCvtENUDfBv">
            Tusental kronor
          </p>
          <table>
            <row style="label" xml:id="i-UmBPQeceq2bNrY2YRjeqWJ">
              <cell>
                Inkomsttitel
              </cell>
              <cell>
                Regeringens förslag
              </cell>
              <cell>
                Avvikelse från regeringen (C)
              </cell>
            </row>
            <row xml:id="i-XfbkicnRHAbiZJaANqLGiF">
              <cell>
                1100 Direkta skatter på arbete
              </cell>
              <cell>
                679 003 646
              </cell>
              <cell>
                –7 122 000
              </cell>
            </row>
            <row xml:id="i-BmB8NcRnhL3BNodRKG9vcw">
              <cell>
                1111 Statlig inkomstskatt
              </cell>
              <cell>
                60 986 320
              </cell>
              <cell>
                309 000
              </cell>
            </row>
            <row xml:id="i-2CpRhfqzGswHhyV37o93HU">
              <cell>
                1115 Kommunal inkomstskatt
              </cell>
              <cell>
                753 505 825
              </cell>
              <cell>
                707 000
              </cell>
            </row>
            <row xml:id="i-MYKUiYw1nHTJrT6DjdGC6h">
              <cell>
                1120 Allmän pensionsavgift
              </cell>
              <cell>
                128 702 343
              </cell>
              <cell>
                24 000
              </cell>
            </row>
            <row xml:id="i-CvLVeUx6AoRfJmod8CxCDb">
              <cell>
                1130 Artistskatt
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-MKnjGNMAvSHMXzC8QkT8As">
              <cell>
                1140 Skattereduktioner
              </cell>
              <cell>
                –264 190 842
              </cell>
              <cell>
                –8 162 000
              </cell>
            </row>
            <row xml:id="i-MBMBf3zT9LVvGEbv4yptgx"/>
            <row xml:id="i-5M9W1twu7zCJKCW2ifS7ex">
              <cell>
                1200 Indirekta skatter på arbete
              </cell>
              <cell>
                607 653 447
              </cell>
              <cell>
                –3 626 000
              </cell>
            </row>
            <row xml:id="i-E3qtzBFPYzQGoGDRQuZvL">
              <cell>
                1210 Arbetsgivaravgifter
              </cell>
              <cell>
                590 840 638
              </cell>
              <cell>
                –1 129 000
              </cell>
            </row>
            <row xml:id="i-SokSZXMN2FdV4r6GQKSFHB">
              <cell>
                1240 Egenavgifter
              </cell>
              <cell>
                13 125 974
              </cell>
              <cell>
                0
              </cell>
            </row>
            <row xml:id="i-CfurpzHbjq7Ez5HYqsLfbC">
              <cell>
                1260 Avgifter till premiepensionssystemet
              </cell>
              <cell>
                –40 845 788
              </cell>
              <cell>
                –17 000
              </cell>
            </row>
            <row xml:id="i-J8upE3p4QrbhfUhfWfZ3y6">
              <cell>
                1270 Särskild löneskatt
              </cell>
              <cell>
                49 838 573
              </cell>
              <cell>
                –2 480 000
              </cell>
            </row>
            <row xml:id="i-SCMcf3F9XCZmve1BZWhngg">
              <cell>
                1280 Nedsättningar
              </cell>
              <cell>
                –5 814 273
              </cell>
              <cell>
                0
              </cell>
            </row>
            <row xml:id="i-YNPdwSkCHNi2vz52u2RDKr">
              <cell>
                1290 Tjänstegruppliv
              </cell>
              <cell>
                508 323
              </cell>
              <cell>
                0
              </cell>
            </row>
            <row xml:id="i-7xV3ZG5WfB5K4sx2u4KLaY"/>
            <row xml:id="i-KPTqoKkEcwFuZ6ZL3UZ7C3">
              <cell>
                1300 Skatt på kapital
              </cell>
              <cell>
                271 461 659
              </cell>
              <cell>
                470 000
              </cell>
            </row>
            <row xml:id="i-5pPtLy6Sou9DLTZLXV7rPQ">
              <cell>
                1310 Skatt på kapital, hushåll
              </cell>
              <cell>
                68 755 765
              </cell>
              <cell>
                37 000
              </cell>
            </row>
            <row xml:id="i-RWtEDtU7xg1Asuw6HLb7wF">
              <cell>
                1320 Skatt på företagsvinster
              </cell>
              <cell>
                143 189 230
              </cell>
              <cell>
                433 000
              </cell>
            </row>
            <row xml:id="i-LTnm5oNhSNMrziAYKfTBaw">
              <cell>
                1330 Kupongskatt
              </cell>
              <cell>
                8 158 094
              </cell>
              <cell>
                0
              </cell>
            </row>
            <row xml:id="i-DzfSvQ9pAoKYrKMKGeU3s8">
              <cell>
                1340 Avkastningsskatt
              </cell>
              <cell>
                6 396 030
              </cell>
              <cell>
                0
              </cell>
            </row>
            <row xml:id="i-CzegzRfLBynaqN8kajpBTo">
              <cell>
                1350 Fastighetskatt
              </cell>
              <cell>
                32 112 092
              </cell>
              <cell>
                0
              </cell>
            </row>
            <row xml:id="i-8aDCPgp77Ai1C9kQ9FUTGd">
              <cell>
                1360 Stämpelskatt
              </cell>
              <cell>
                12 850 448
              </cell>
              <cell>
                0
              </cell>
            </row>
            <row xml:id="i-N7jveS57pWCJK5a1cXzzdK"/>
            <row xml:id="i-YKjqoPVRtYXdevPRAkiSJG">
              <cell>
                1400 Skatt på konsumtion och insatsvaror
              </cell>
              <cell>
                595 936 447
              </cell>
              <cell>
                80 000
              </cell>
            </row>
            <row xml:id="i-HESPudJioSBumNqj9Cubur">
              <cell>
                1410 Mervärdesskatt, hushåll
              </cell>
              <cell>
                460 758 700
              </cell>
              <cell>
                –50 000
              </cell>
            </row>
            <row xml:id="i-SwroNz42a1Za9bhZjjhQtu">
              <cell>
                1420 Skatt på alkohol och tobak
              </cell>
              <cell>
                27 090 665
              </cell>
              <cell>
                0
              </cell>
            </row>
            <row xml:id="i-FEMLJicyphyCFSKzCvPhgy">
              <cell>
                1430 Skatt på energi och miljö
              </cell>
              <cell>
                52 170 422
              </cell>
              <cell>
                380 000
              </cell>
            </row>
            <row xml:id="i-SbHxRzHJAFVgKxMwY23zEo">
              <cell>
                1440 Koldioxidskatt
              </cell>
              <cell>
                23 059 691
              </cell>
              <cell>
                –250 000
              </cell>
            </row>
            <row xml:id="i-PzuDzq23EMuW2tPQL6LGFr">
              <cell>
                1450 Övriga skatter på energi och miljö
              </cell>
              <cell>
                4 171 346
              </cell>
              <cell>
                0
              </cell>
            </row>
            <row xml:id="i-H5SYjvj4bGesr43ZbQsnM2">
              <cell>
                1470 Skatt på vägtrafik
              </cell>
              <cell>
                22 093 901
              </cell>
              <cell>
                0
              </cell>
            </row>
            <row xml:id="i-M4Q42dVvnfbqhrJG7WuC6Q">
              <cell>
                1480 Övriga skatter
              </cell>
              <cell>
                6 591 722
              </cell>
              <cell>
                0
              </cell>
            </row>
            <row xml:id="i-NwHMLH8fmig5WiDxmhyCwg"/>
            <row xml:id="i-6fBd3uYFmJnrsX1w63oDcm">
              <cell>
                1500 Skatt på import
              </cell>
              <cell>
                7 125 058
              </cell>
              <cell>
                0
              </cell>
            </row>
            <row xml:id="i-CvjoUxFJnmdrX8ow8oBV5M"/>
            <row xml:id="i-Ryb5bC6NUq3zd6MykcSnsW">
              <cell>
                1600 Restförda och övriga skatter
              </cell>
              <cell>
                21 505 121
              </cell>
              <cell>
                340 000
              </cell>
            </row>
            <row xml:id="i-5DCcMCeVkRM3o19UcQhs3d"/>
            <row xml:id="i-KkxohRYz22L4CaLr9PsBv5">
              <cell>
                1700 Avgående poster, skatter till EU
              </cell>
              <cell>
                –7 125 059
              </cell>
              <cell>
                0
              </cell>
            </row>
            <row xml:id="i-MNNhoDqT9pbxV9gznh67kD"/>
            <row xml:id="i-49mEue5isD3Jj9jhb4yVP4">
              <cell>
                Offentliga sektorns skatteintäkter (periodiserat)
              </cell>
              <cell>
                2 175 560 319
              </cell>
              <cell>
                –9 858 000
              </cell>
            </row>
            <row xml:id="i-MXoBVr8NeaC9jL3kQCR8qU"/>
            <row xml:id="i-TbzZk17PYSgobBxEdQxxqH">
              <cell>
                1800 Avgående poster, skatter till andra sektorer
              </cell>
              <cell>
                –1 038 636 295
              </cell>
              <cell>
                –731 000
              </cell>
            </row>
            <row xml:id="i-GvbSZxi4TUza2BYGojYA5z"/>
            <row xml:id="i-AhYduR8ZrUq18Pq6uDv4MC">
              <cell>
                Statens skatteintäkter (periodiserat)
              </cell>
              <cell>
                1 136 924 024
              </cell>
              <cell>
                –10 589 000
              </cell>
            </row>
            <row xml:id="i-P82rWvsG6AqgRhX8ZdCKgo"/>
            <row xml:id="i-4Lj9UW5MsvHhuEhHYoidUq">
              <cell>
                1900 Periodiseringar
              </cell>
              <cell>
                8 365 786
              </cell>
              <cell>
                0
              </cell>
            </row>
            <row xml:id="i-8eUtqDfmNhrLAKR1uMeGGe"/>
            <row xml:id="i-5ynMCVFFm8LcDeJcCp2cNj">
              <cell>
                1000 Statens skatteinkomster
              </cell>
              <cell>
                1 145 289 810
              </cell>
              <cell>
                –10 589 000
              </cell>
            </row>
            <row xml:id="i-JTghpuMc9ABSxMGQzCrNbv"/>
            <row xml:id="i-FXt2GCeAq2ud9V8URm8kGy">
              <cell>
                Övriga inkomster (kassamässigt)
              </cell>
              <cell>
                –47 790 257
              </cell>
              <cell>
                –100 000
              </cell>
            </row>
            <row xml:id="i-NS3xT9HH9cPEPNYE1ohUPU">
              <cell>
                2000 Inkomster av statens verksamhet
              </cell>
              <cell>
                32 536 178
              </cell>
              <cell>
                –100 000
              </cell>
            </row>
            <row xml:id="i-Gf2qi1EBycBu6rSpzk1m5E">
              <cell>
                3000 Inkomster av försåld egendom
              </cell>
              <cell>
                5 000 000
              </cell>
              <cell>
                0
              </cell>
            </row>
            <row xml:id="i-GjRKb6fD32rsBHpEKBZjSx">
              <cell>
                4000 Återbetalning av lån
              </cell>
              <cell>
                716 774
              </cell>
              <cell>
                0
              </cell>
            </row>
            <row xml:id="i-YH6JeQfQYmtYJpphghrYHZ">
              <cell>
                5000 Kalkylmässiga inkomster
              </cell>
              <cell>
                14 194 000
              </cell>
              <cell>
                0
              </cell>
            </row>
            <row xml:id="i-SQ37aRE9HV3CJ16SiRGhxx">
              <cell>
                6000 Bidrag m.m. från EU
              </cell>
              <cell>
                12 521 658
              </cell>
              <cell>
                0
              </cell>
            </row>
            <row xml:id="i-WZqMCVvDtsHwcZX8TC2dcT">
              <cell>
                7000 Avräkningar m.m. i anslutning till skattesystemet
              </cell>
              <cell>
                –112 758 867
              </cell>
              <cell>
                0
              </cell>
            </row>
            <row xml:id="i-Vcgahm1Fin5ibnuBZrNShc">
              <cell>
                8000 Utgifter som redovisas som krediteringar på skattekonto
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-4QGEFbDymdrUu2uYFqxBfu"/>
            <row xml:id="i-36Py9WEKUSFr334qbXLSVB">
              <cell>
                Statsbudgetens inkomster (kassamässigt)
              </cell>
              <cell>
                1 097 499 553
              </cell>
              <cell>
                –10 689 000
              </cell>
            </row>
          </table>
          <p xml:id="i-GgefEqLZvxYRXMaYmEM4UJ">
            Tabell 4 Beräkning av statsbudgetens inkomster 2012–2021
          </p>
          <p xml:id="i-7n7gUbDxd3eFev7at5Jmj5">
            Miljoner kronor
          </p>
          <table>
            <row style="label" xml:id="i-FJg2AF9jB2oByeYZL52pLt">
              <cell>
                Inkomsttitel
              </cell>
              <cell>
                Avvikelse från regeringen (C)
              </cell>
            </row>
            <row xml:id="i-CKDyMKL2FFpb3YQWuCFBxv">
              <cell>
                2020
              </cell>
              <cell>
                2021
              </cell>
            </row>
            <row xml:id="i-9cP6KTVSAG59ARuLKEQpfr">
              <cell>
                1100 Direkta skatter på arbete
              </cell>
              <cell>
                –8 137
              </cell>
              <cell>
                –8 217
              </cell>
            </row>
            <row xml:id="i-VzuaLwVvi4SdmMivKaKzk3">
              <cell>
                1111 Statlig inkomstskatt
              </cell>
              <cell>
                343
              </cell>
              <cell>
                353
              </cell>
            </row>
            <row xml:id="i-KkcWhzA7Gv88GfD593k59P">
              <cell>
                1115 Kommunal inkomstskatt
              </cell>
              <cell>
                –290
              </cell>
              <cell>
                –130
              </cell>
            </row>
            <row xml:id="i-VtAT2vMYHYtvoFxbF1VVxG">
              <cell>
                1120 Allmän pensionsavgift
              </cell>
              <cell>
                40
              </cell>
              <cell>
                40
              </cell>
            </row>
            <row xml:id="i-X7vHk9nj9YXKKReQwpwGtG">
              <cell>
                1130 Artistskatt
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-Mtxtbv9RC855PuNMQW5s4j">
              <cell>
                1140 Skattereduktioner
              </cell>
              <cell>
                –8 230
              </cell>
              <cell>
                –8 480
              </cell>
            </row>
            <row xml:id="i-PDDhgpgwZQxeyEJ5mYmAoF"/>
            <row xml:id="i-HYT3bcH9CSf9NmcPrkAbeq">
              <cell>
                1200 Indirekta skatter på arbete
              </cell>
              <cell>
                –3 720
              </cell>
              <cell>
                –3 710
              </cell>
            </row>
            <row xml:id="i-Pcij8EEHAzVN8Tq34A9eBA">
              <cell>
                1210 Arbetsgivaravgifter
              </cell>
              <cell>
                –1 350
              </cell>
              <cell>
                –1 410
              </cell>
            </row>
            <row xml:id="i-RmcsUBB6BUb28cfi8xx1fs">
              <cell>
                1240 Egenavgifter
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-KWTevtWoxJLJgCVdvDa4Sb">
              <cell>
                1260 Avgifter till premiepensionssystemet
              </cell>
              <cell>
                –20
              </cell>
              <cell>
                –20
              </cell>
            </row>
            <row xml:id="i-LR5fpDRLWvkjC1qYkN3X9T">
              <cell>
                1270 Särskild löneskatt
              </cell>
              <cell>
                –2 350
              </cell>
              <cell>
                –2 280
              </cell>
            </row>
            <row xml:id="i-ULbNrKsTTc8XN2LPMjigdo">
              <cell>
                1280 Nedsättningar
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-W3NUQgYf8pvfhCyTtpUJAC">
              <cell>
                1290 Tjänstegruppliv
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-KAYLRVJprDtwA2dQbcDLmP"/>
            <row xml:id="i-VcUuSNBv1utfBzwViVF9H">
              <cell>
                1300 Skatt på kapital
              </cell>
              <cell>
                537
              </cell>
              <cell>
                507
              </cell>
            </row>
            <row xml:id="i-QGEHmVTH7Ngf6d4eBEzgZ6">
              <cell>
                1310 Skatt på kapital, hushåll
              </cell>
              <cell>
                137
              </cell>
              <cell>
                137
              </cell>
            </row>
            <row xml:id="i-HVBBxawfnafDAk7eSsGya7">
              <cell>
                1320 Skatt på företagsvinster
              </cell>
              <cell>
                400
              </cell>
              <cell>
                370
              </cell>
            </row>
            <row xml:id="i-EXbqLoSvoGf773EQPQuZPU">
              <cell>
                1330 Kupongskatt
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-5QwJDP81k2YCTjjK8KhYWM">
              <cell>
                1340 Avkastningsskatt
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-976bzBNUsLNpzmHH1x8f2g">
              <cell>
                1350 Fastighetsskatt
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-AmbfhrHNfwNmnFxeo7pR5B">
              <cell>
                1360 Stämpelskatt
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-TXYRHk48MNQSucyBq62dih"/>
            <row xml:id="i-Xvc3ExUAp7FP19Q79cbuhD">
              <cell>
                1400 Skatt på konsumtion och insatsvaror
              </cell>
              <cell>
                140
              </cell>
              <cell>
                140
              </cell>
            </row>
            <row xml:id="i-9HrqxMQZwM724GQZpxJdxv">
              <cell>
                1410 Mervärdesskatt, hushåll
              </cell>
              <cell>
                –50
              </cell>
              <cell>
                –50
              </cell>
            </row>
            <row xml:id="i-XZ3tPdb28HKMqTjdnrq9J6">
              <cell>
                1420 Skatt på alkohol och tobak
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-FMTdpaAmHUamtAgsQ4xfW4">
              <cell>
                1430 Skatt på energi och miljö
              </cell>
              <cell>
                430
              </cell>
              <cell>
                430
              </cell>
            </row>
            <row xml:id="i-7YCxj2Nju1EGhY63RoLaDf">
              <cell>
                1440 Koldioxidskatt
              </cell>
              <cell>
                –240
              </cell>
              <cell>
                –240
              </cell>
            </row>
            <row xml:id="i-GpbuWwhz1oBaP22WNH21fC">
              <cell>
                1450 Övriga skatter på energi och miljö
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-RSN3vEYHSn5Z2nY3evp9wK">
              <cell>
                1470 Skatt på vägtrafik
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-RSnkWwXRZrKbTLC1mr5G9D">
              <cell>
                1480 Övriga skatter
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-F9u88Jw74qKkKXd1vE7s7P"/>
            <row xml:id="i-GgWfbhfr9TA7Zt7cJD37nY">
              <cell>
                1500 Skatt på import
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-7KMMkrYa3XsjNemcTY7XQ7"/>
            <row xml:id="i-3EEwEWWydeohqq1EoGt1kN">
              <cell>
                1600 Restförda och övriga skatter
              </cell>
              <cell>
                340
              </cell>
              <cell>
                340
              </cell>
            </row>
            <row xml:id="i-Nt3NxVVCEdJPu1kJi6sCsL"/>
            <row xml:id="i-RKaeftgj71EoaYX2vYEC9t">
              <cell>
                1700 Avgående poster, skatter till EU
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-G9vZe2dSfPquDMosYXmta1"/>
            <row xml:id="i-DTqyLuzGrQaZ2yKEN9M4yU">
              <cell>
                Offentliga sektorns skatteintäkter (periodiserat)
              </cell>
              <cell>
                –10 840
              </cell>
              <cell>
                –10 940
              </cell>
            </row>
            <row xml:id="i-QqNsNe5gytKUC6n627sSbN"/>
            <row xml:id="i-V8dTVqF8gtGxYdhW6pMAxo">
              <cell>
                1800 Avgående poster, skatter till andra sektorer
              </cell>
              <cell>
                250
              </cell>
              <cell>
                90
              </cell>
            </row>
            <row xml:id="i-G4mPjXSzfCJ9sHiQCR6Rba"/>
            <row xml:id="i-7RUrx1zze3ksNEHChfw8fd">
              <cell>
                Statens skatteintäkter (periodiserat)
              </cell>
              <cell>
                –10 590
              </cell>
              <cell>
                –10 850
              </cell>
            </row>
            <row xml:id="i-5o65yj26vfSah6PMbVtZHu"/>
            <row xml:id="i-5KWAeZGemwhH4fYhnpg2dM">
              <cell>
                1900 Periodiseringar
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-FuRkyG81qUhRGfQfzJhbC2"/>
            <row xml:id="i-J9Zz7PoLD1FJwj3JCAYEje">
              <cell>
                1000 Statens skatteinkomster
              </cell>
              <cell>
                –10 590
              </cell>
              <cell>
                –10 850
              </cell>
            </row>
            <row xml:id="i-PDz3Q3NV1yk6vj68PvGX3o"/>
            <row xml:id="i-PfUULrtuowHK8SBDhEmFgi">
              <cell>
                Övriga inkomster (kassamässigt)
              </cell>
              <cell>
                –100
              </cell>
              <cell>
                –65
              </cell>
            </row>
            <row xml:id="i-J2b6829ebh46SwhF8V1G8T">
              <cell>
                2000 Inkomster av statens verksamhet
              </cell>
              <cell>
                –100
              </cell>
              <cell>
                –65
              </cell>
            </row>
            <row xml:id="i-2LzdiAsFVLkPcAftNkB6Td">
              <cell>
                3000 Inkomster av försåld egendom
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-GLGJf7QbDbkBLvQgNK99j9">
              <cell>
                4000 Återbetalning av lån
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-Pw3YiHdUuaV45ATGrYAuz6">
              <cell>
                5000 Kalkylmässiga inkomster
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-6MyTj3UpkPBRx4zrgjA1Uh">
              <cell>
                6000 Bidrag m.m. från EU
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-T2BPHvF4daUbX3ADKhwc5e">
              <cell>
                7000 Avräkningar m.m. i anslutning till skattesystemet
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-Gc3htAczo1f7HdsEUVnivk">
              <cell>
                8000 Utgifter som redovisas som krediteringar på skattekonto
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-JjpP3p8PfkjmQMmgpQ7JhG"/>
            <row xml:id="i-FUkYTQfGp8tznp4inHh2XE">
              <cell>
                Statsbudgetens inkomster (kassamässigt)
              </cell>
              <cell>
                –10 690
              </cell>
              <cell>
                –10 915
              </cell>
            </row>
            <row xml:id="i-Hobp15i8Ep5jFJP9twZb4s"/>
          </table>
          <head type="h2" xml:id="i-7ctH8daE9pTiWZcrSGJVNA">
            8.3 Offentligfinansiella effekter
          </head>
          <p xml:id="i-xJ1UP9XqchoPp1g5sMc8G">
            I detta avsnitt redovisas den samlade effekten på den offentliga
            sektorns finanser av de reformer Centerpartiet föreslår i denna
            motion. Effekterna redovisas även per sektor. Därtill redovisas
            Centerpartiets förslag till utgiftstak för staten. Utgiftstaken
            är utformade i enlighet med vedertagna principer, men vi ser framför
            oss att en ny regering kommer att behöva revidera dem när de presenterar
            en mer heltäckande politik inom ramen för en ändringsbudget.
          </p>
          <p xml:id="i-WXFg6MtJwEejR51PdDXK5q">
            Tabell 5 Utgiftstak för staten, avvikelse från regeringen
          </p>
          <p xml:id="i-CYg5qnbhXzDgWjv1Ry4Wg6">
            Miljoner kronor
          </p>
          <table>
            <row style="label" xml:id="i-KoZFfrwtqumagxQjQ7zbw6">
              <cell>
                2019
              </cell>
              <cell>
                2020
              </cell>
              <cell>
                2021
              </cell>
            </row>
            <row xml:id="i-4rJbkg5R4Linhqueh8LEyC">
              <cell>
                Takbegränsade utgifter
              </cell>
              <cell>
                3 210
              </cell>
              <cell>
                11 968
              </cell>
              <cell>
                14 547
              </cell>
            </row>
            <row xml:id="i-KAnNTaVHHfKWcM1TMMHEx7">
              <cell>
                Budgeteringsmarginal
              </cell>
              <cell>
                –22 210
              </cell>
              <cell>
                –125 968
              </cell>
              <cell>
                –110 547
              </cell>
            </row>
            <row xml:id="i-NaPyFW5AzSXrBdXpWbeM5f">
              <cell>
                Utgiftstak för staten
              </cell>
              <cell>
                –19 000
              </cell>
              <cell>
                –114 000
              </cell>
              <cell>
                –96 000
              </cell>
            </row>
          </table>
          <p xml:id="i-CahkWU1tgUGLZYi6ThfhmJ">
            Tabell 6 Statsbudgetens inkomster, avvikelse från regeringen
          </p>
          <p xml:id="i-VeEEFFHiC8eQDUFC6qyJw7">
            Miljoner kronor
          </p>
          <table>
            <row style="label" xml:id="i-TFdgwHuZogyaRr3e48brcn">
              <cell>
                2019
              </cell>
              <cell>
                2020
              </cell>
              <cell>
                2021
              </cell>
            </row>
            <row xml:id="i-JR8xpwHGRyvKYtmSHt7FUT">
              <cell>
                Direkta skatter på arbete
              </cell>
              <cell>
                –7 122
              </cell>
              <cell>
                –8 137
              </cell>
              <cell>
                –8 217
              </cell>
            </row>
            <row xml:id="i-AHNdiKidngvP3funKw4BRr">
              <cell>
                Indirekta skatter på arbete
              </cell>
              <cell>
                –3 626
              </cell>
              <cell>
                –3 720
              </cell>
              <cell>
                –3 710
              </cell>
            </row>
            <row xml:id="i-FNNaZ2EYNiBSrTU7VkPGoS">
              <cell>
                Skatt på kapital
              </cell>
              <cell>
                470
              </cell>
              <cell>
                537
              </cell>
              <cell>
                507
              </cell>
            </row>
            <row xml:id="i-2vurwJHjvWT6fehPpRzWb9">
              <cell>
                Skatt på konsumtion och insatsvaror
              </cell>
              <cell>
                80
              </cell>
              <cell>
                140
              </cell>
              <cell>
                140
              </cell>
            </row>
            <row xml:id="i-R9vusL1Vf1C3ScLBaZyDZe">
              <cell>
                Offentliga sektorns skatteintäkter (periodiserat)
              </cell>
              <cell>
                –9 858
              </cell>
              <cell>
                –10 840
              </cell>
              <cell>
                –10 940
              </cell>
            </row>
            <row xml:id="i-QRR7Fid42cXqHRJM4st1qz">
              <cell>
                avgår skatter från andra sektorer
              </cell>
              <cell>
                –731
              </cell>
              <cell>
                250
              </cell>
              <cell>
                90
              </cell>
            </row>
            <row xml:id="i-3VwBzG9S18aBitUV7tbu1Y">
              <cell>
                Statens skatteintäkter (periodiserat)
              </cell>
              <cell>
                –10 589
              </cell>
              <cell>
                –10 590
              </cell>
              <cell>
                –10 850
              </cell>
            </row>
            <row xml:id="i-PeG4ZWmbhqFepWKwzm6tB6">
              <cell>
                Periodiseringar
              </cell>
              <cell>
                0
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-NHroxVkNpBrHQwrPq316L4">
              <cell>
                Statens skatteinkomster (kassamässigt)
              </cell>
              <cell>
                –10 589
              </cell>
              <cell>
                –10 590
              </cell>
              <cell>
                –10 850
              </cell>
            </row>
            <row xml:id="i-MK89CDpCUAtvGAiWZViXZa">
              <cell>
                Övriga inkomster (kassamässigt)
              </cell>
              <cell>
                –100
              </cell>
              <cell>
                –100
              </cell>
              <cell>
                –65
              </cell>
            </row>
            <row xml:id="i-2Y7TzT6gwTzuHRZFH4EwpE">
              <cell>
                Statsbudgetens inkomster (kassamässigt)
              </cell>
              <cell>
                –10 689
              </cell>
              <cell>
                –10 690
              </cell>
              <cell>
                –10 915
              </cell>
            </row>
          </table>
          <p xml:id="i-PNH6a6hbxEuVqxgCQ32ibY">
            Tabell 7 Statsbudgetens saldo och statsskulden, avvikelse från
            regeringen
          </p>
          <p xml:id="i-KZtN6gf9KpWYU3hBKmDJdR">
            Miljoner kronor
          </p>
          <table>
            <row style="label" xml:id="i-c3QCtfJGLsedi8nPFx5uv">
              <cell>
                2019
              </cell>
              <cell>
                2020
              </cell>
              <cell>
                2021
              </cell>
            </row>
            <row xml:id="i-WVxknZ97xxbQ45ZfhxKWVh">
              <cell>
                Statsbudgetens inkomster
              </cell>
              <cell>
                –10 689
              </cell>
              <cell>
                –10 690
              </cell>
              <cell>
                –10 915
              </cell>
            </row>
            <row xml:id="i-37fukx4duFFtNqgvCP6SsM">
              <cell>
                därav inkomster av försåld egendom
              </cell>
              <cell>
                0
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-GmZhHzy5q1hVQMorHkZxMc">
              <cell>
                Statsbudgetens utgifter
              </cell>
              <cell>
                3 210
              </cell>
              <cell>
                11 968
              </cell>
              <cell>
                14 547
              </cell>
            </row>
            <row xml:id="i-5p28CwFeK9YC5VqyXPojKr">
              <cell>
                därav statsskuldsräntor
              </cell>
              <cell>
                0
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-J5WSvfnuqS8k6UppAymc8E">
              <cell>
                Riksgäldskontorets nettoutlåning
              </cell>
              <cell>
                0
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-A99i8VB1iZiCvWcns3R1K6">
              <cell>
                kassamässig korrigering
              </cell>
              <cell>
                0
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-PkN6mG8bU4ZW2YdkynKePz">
              <cell>
                Statsbudgetens saldo
              </cell>
              <cell>
                –13 899
              </cell>
              <cell>
                –22 658
              </cell>
              <cell>
                –25 462
              </cell>
            </row>
            <row xml:id="i-QvzUcvEBHwtvG6K2PFLF4n">
              <cell>
                Statsskuld vid årets slut
              </cell>
              <cell>
                13 899
              </cell>
              <cell>
                36 557
              </cell>
              <cell>
                62 019
              </cell>
            </row>
          </table>
          <p xml:id="i-FE6MkZzStB8YPJNVWYnjsz">
            Tabell 8 Den offentliga sektorns finanser, avvikelse från regeringen
          </p>
          <p xml:id="i-C4N5TcCiiYvFbmXdv8zMGY">
            Miljoner kronor
          </p>
          <table>
            <row style="label" xml:id="i-MWNa11erGSpFFrtsUTtN55">
              <cell>
                2019
              </cell>
              <cell>
                2020
              </cell>
              <cell>
                2021
              </cell>
            </row>
            <row xml:id="i-V3wqStqUjhF4ZgshSCqDCW">
              <cell>
                Offentlig sektors inkomster
              </cell>
              <cell>
                –9 982
              </cell>
              <cell>
                –10 980
              </cell>
              <cell>
                –11 045
              </cell>
            </row>
            <row xml:id="i-SyythQH6RPtUkJmbS6fXcD">
              <cell>
                Offentlig sektors utgifter
              </cell>
              <cell>
                4 044
              </cell>
              <cell>
                12 568
              </cell>
              <cell>
                15 287
              </cell>
            </row>
            <row xml:id="i-JhRAKXuy2WcVkFXEhgAqeR">
              <cell>
                Finansiellt sparande i offentlig sektor
              </cell>
              <cell>
                –14 026
              </cell>
              <cell>
                –23 548
              </cell>
              <cell>
                –26 332
              </cell>
            </row>
            <row xml:id="i-Jya2Av3vngwjwqf7k7ReFV">
              <cell>
                Staten
              </cell>
              <cell>
                –13 899
              </cell>
              <cell>
                –22 658
              </cell>
              <cell>
                –25 462
              </cell>
            </row>
            <row xml:id="i-Ro5mcsHwLuha9cjFZhBL72">
              <cell>
                Ålderspensionssystemet
              </cell>
              <cell>
                –127
              </cell>
              <cell>
                –890
              </cell>
              <cell>
                –870
              </cell>
            </row>
            <row xml:id="i-4xFWuhCB2XcDMS9Mzbo4RB">
              <cell>
                Kommunsektorn
              </cell>
              <cell>
                0
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-YFr8oopezUsGGW6psXdawu"/>
            <row xml:id="i-GfySso1hPdkr8ZLa1AmBpv">
              <cell>
                Finansiellt sparande i procent av bnp (nivå)
              </cell>
              <cell>
                1,0 %
              </cell>
              <cell>
                1,5 %
              </cell>
              <cell>
                2,1 %
              </cell>
            </row>
          </table>
          <p xml:id="i-WBMCMhcV79jq8toPkkDnon">
            Tabell 9 Kommunsektorns finanser, avvikelse från regeringen
          </p>
          <p xml:id="i-5GrNEVmC2HTEEvk9X5kSrx">
            Miljoner kronor
          </p>
          <table>
            <row style="label" xml:id="i-D5v2SWf2R5gvXHhgQy9kv2">
              <cell>
                2019
              </cell>
              <cell>
                2020
              </cell>
              <cell>
                2021
              </cell>
            </row>
            <row xml:id="i-AVUqV7CmHmpjXzg15Fdt95">
              <cell>
                Kommunal inkomstskatt
              </cell>
              <cell>
                707
              </cell>
              <cell>
                –290
              </cell>
              <cell>
                –130
              </cell>
            </row>
            <row xml:id="i-CXmcpEnMhHKrD8spWvwKaz">
              <cell>
                Kapitalinkomster och övriga inkomster
              </cell>
              <cell>
                0
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-CxYRCp6JpkyEfBHVUAwU9b">
              <cell>
                Statsbidrag under utg.omr. 25
              </cell>
              <cell>
                3 420
              </cell>
              <cell>
                9 780
              </cell>
              <cell>
                10 160
              </cell>
            </row>
            <row xml:id="i-5HvcoDn1wpppoVuuLJazTr">
              <cell>
                därav ekonomiska regleringar
              </cell>
              <cell>
                –1 080
              </cell>
              <cell>
                280
              </cell>
              <cell>
                160
              </cell>
            </row>
            <row xml:id="i-SseqEyYD7ExqcbVJYjpc3a">
              <cell>
                Statsbidrag från övriga utgiftsområden
              </cell>
              <cell>
                –1 680
              </cell>
              <cell>
                –1 000
              </cell>
              <cell>
                –1 000
              </cell>
            </row>
            <row xml:id="i-F8MJihXSVBqtcDPhty7gxZ">
              <cell>
                Inkomster totalt
              </cell>
              <cell>
                2 447
              </cell>
              <cell>
                8 490
              </cell>
              <cell>
                9 030
              </cell>
            </row>
            <row xml:id="i-YRHE4Lh87DnGMBcruD56qj">
              <cell>
                Utgifter
              </cell>
              <cell>
                2 447
              </cell>
              <cell>
                8 490
              </cell>
              <cell>
                9 030
              </cell>
            </row>
            <row xml:id="i-BD5sdhEqoQmTwDnkvvzEYq">
              <cell>
                Finansiellt sparande i kommunsektorn
              </cell>
              <cell>
                0
              </cell>
              <cell>
                0
              </cell>
              <cell>
                0
              </cell>
            </row>
          </table>
          <table>
            <row xml:id="i-U4C4EAmUGCTpYs4MUuPEUV">
              <cell>
                Annie Lööf (C)
              </cell>
            </row>
            <row xml:id="i-NzhtxF4q58kqrjzU5Vpu7D">
              <cell>
                Anders W Jonsson (C)
              </cell>
              <cell>
                Emil Källström (C)
              </cell>
            </row>
            <row xml:id="i-C4VLw4Mpi3o7FoXvsUVqce">
              <cell>
                Alireza Akhondi (C)
              </cell>
              <cell>
                Daniel Bäckström (C)
              </cell>
            </row>
            <row xml:id="i-CxQwGnY3d32by3Mk4L9pcz">
              <cell>
                Jonny Cato Hansson (C)
              </cell>
              <cell>
                Fredrik Christensson (C)
              </cell>
            </row>
            <row xml:id="i-d4BbLk55h8Zr6JoZP2VKf">
              <cell>
                Magnus Ek (C)
              </cell>
              <cell>
                Eskil Erlandsson (C)
              </cell>
            </row>
            <row xml:id="i-2S5ifmruKBaGMSCTEKZCUr">
              <cell>
                Johan Hedin (C)
              </cell>
              <cell>
                Ulrika Heie (C)
              </cell>
            </row>
            <row xml:id="i-mLuaJv2jsY6ADBGVe8qeN">
              <cell>
                Peter Helander (C)
              </cell>
              <cell>
                Martina Johansson (C)
              </cell>
            </row>
            <row xml:id="i-9kAKGTJ5XeyYHUbhgAYP2E">
              <cell>
                Ola Johansson (C)
              </cell>
              <cell>
                Johanna Jönsson (C)
              </cell>
            </row>
            <row xml:id="i-VRDUri8KQDkSiPLvVLbuFv">
              <cell>
                Mikael Larsson (C)
              </cell>
              <cell>
                Helena Lindahl (C)
              </cell>
            </row>
            <row xml:id="i-EfDbZVsfK9KgLTtNmZvpPh">
              <cell>
                Per Lodenius (C)
              </cell>
              <cell>
                Kerstin Lundgren (C)
              </cell>
            </row>
            <row xml:id="i-3vHcstCR9j43jrioaMhqzW">
              <cell>
                Sofia Nilsson (C)
              </cell>
              <cell>
                Rickard Nordin (C)
              </cell>
            </row>
            <row xml:id="i-56qEx4awtQjDJrXRwBZ7nb">
              <cell>
                Niels Paarup-Petersen (C)
              </cell>
              <cell>
                Annika Qarlsson (C)
              </cell>
            </row>
            <row xml:id="i-AJGHYvZ2Ud681zGZgN3d2a">
              <cell>
                Lars Thomsson (C)
              </cell>
              <cell>
                Helena Vilhelmsson (C)
              </cell>
            </row>
            <row xml:id="i-8a83Swxq4XYP7zaw9vSjR9">
              <cell>
                Linda Ylivainio (C)
              </cell>
              <cell>
                Kristina Yngwe (C)
              </cell>
            </row>
            <row xml:id="i-TAof4RrwfRszv8nWVL1Uqa">
              <cell>
                Solveig Zander (C)
              </cell>
              <cell>
                Martin Ådahl (C)
              </cell>
            </row>
            <row xml:id="i-F3Vdv7Z5qeKGcrg4837PZo">
              <cell>
                Anders Åkesson (C)
              </cell>
              <cell>
                Per Åsling (C)
              </cell>
            </row>
          </table>
        </div>
        <div type="motNotes">
          <noteGrp>
            <note xml:id="i-BrzsZYoQtsMdv9qJVnRkAk">
              [1] Med ”förklaras” avses här inte ett påstående om ett orsakssamband.
              Formuleringen ska förstås som svaret på frågan ”hur hade arbetslösheten
              för den förgymnasialt utbildade befolkningen förändrats givet
              att utvecklingen inom grupperna inrikes och utrikes födda förändrats
              i enlighet med vad vi observerat, medan gruppernas storlek och
              förhållande till varandra hållits konstant?”. Vi hade lika gärna
              kunnat dela upp befolkningen i kvinnor och män och studerat hur
              mycket som ”förklarats” av förändringar inom dessa grupper samt
              av fördelningen mellan dem.
            </note>
            <note xml:id="i-VxMUGBR5ZwrBAt5EERVVu9">
              [2] 9 a § förordningen (2000:628) om den arbetsmarknadspolitiska
              verksamheten.
            </note>
            <note xml:id="i-DBHkt81J5wqVrqgKKDvubH">
              [3] 14 § lagen (1997:238) om arbetslöshetsförsäkring.
            </note>
            <note xml:id="i-nnmxgRTm6cLAgUBR6AYgT">
              [4] 67 kap. 7 § socialförsäkringsbalken (2010:110).
            </note>
            <note xml:id="i-Ct4RDGoKoPCCj8CvfNz3N1">
              [5] 35 kap. 8–10 § socialförsäkringsbalken (2010:110).
            </note>
          </noteGrp>
        </div>
      </div>
    </body>
  </text>
</TEI>
