<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201819-FiU-03093">
  <teiHeader>
    <fileDesc>
      <titleStmt>
        <title>med anledning av prop. 2018/19:100 2019 års ekonomiska vårproposition</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2018/19:3093 av Jonas Sjöstedt m.fl. (V)</title>
          <idno type="rdwebb">H6023093</idno>
          <rs type="number">3093</rs>
          <orgName type="comitteeAbbreviation">FiU</orgName>
          <ref type="dokument_url_text">http://data.riksdagen.se/dokument/H6023093/text</ref>
          <ref type="dokument_url_html">http://data.riksdagen.se/dokument/H6023093</ref>
          <ref type="dokumentstatus_url_xml">http://data.riksdagen.se/dokumentstatus/H6023093</ref>
          <ref type="docx">http://data.riksdagen.se/fil/A5254578-BEAF-4950-8E6A-AB3EC7DFB692</ref>
          <ref type="pdf">http://data.riksdagen.se/fil/8140B8AC-9F6D-4B58-8360-377F367106EA</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-JZgLiagTc1Uwgw1yzLWrSS</idno>
            <name>Birger Lahti</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda Westerlund Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-M5o8cYSRJsbmZdvevomfQX</idno>
            <name>Ulla Andersson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction type="basedOn" xml:id="i-UJecyzCpBNz7zG92zZwtjc"/>
        <correspContext corresp="i-UJecyzCpBNz7zG92zZwtjc">
          <ref>Proposition 2018/19:100</ref>
        </correspContext>
        <correspAction xml:id="i-DL5EtMvSvWKkpy4CguXzip" type="signed"/>
        <correspContext corresp="i-DL5EtMvSvWKkpy4CguXzip">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-JZgLiagTc1Uwgw1yzLWrSS"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-PAfMpaW8KP2UfRTBpXARTc"/>
          <note type="signatory" corresp="i-M5o8cYSRJsbmZdvevomfQX"/>
        </correspContext>
        <correspAction type="submitted" xml:id="i-XC4hc8h4T3VA8AgTuVDCFB">
          <date when="2019-04-29"/>
          <time when="15:32:47"/>
        </correspAction>
        <correspAction type="dismissed" xml:id="i-RXFBrsoufcoNSk1G9vTbk8">
          <date when="2019-05-02"/>
        </correspAction>
        <correspAction type="reviewed" xml:id="i-5J5CRQVqYBV5yG5E4ikKvz">
          <date when="2019-05-02"/>
          <time when="13:15:00"/>
        </correspAction>
        <correspAction type="referred" xml:id="i-8UwcPQddZ4jUtFMQ3Hfapy">
          <date when="2019-05-03"/>
        </correspAction>
        <correspAction type="assigned" xml:id="i-DwnDvwp8HkENmmrURgeLpp">
          <date when="2019-06-18"/>
          <time when="16:34:54"/>
        </correspAction>
        <correspContext corresp="i-DwnDvwp8HkENmmrURgeLpp">
          <ref type="assignedTo">Finansutskottet</ref>
        </correspContext>
        <correspAction type="behandlas_i" xml:id="i-FFTcYBx2mkPQtqoDBEk2SB"/>
        <correspContext corresp="i-FFTcYBx2mkPQtqoDBEk2SB">
          <ref type="uppgift">2018/19:KU33</ref>
          <ref type="ref_dok_id">H601KU33</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">KU33</ref>
          <ref type="ref_dok_titel">Indelning i utgiftsområden</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-8TbaJUyn2euuhVZRPucS7R"/>
        <correspContext corresp="i-8TbaJUyn2euuhVZRPucS7R">
          <ref type="uppgift">2018/19:FiU20</ref>
          <ref type="ref_dok_id">H601FiU20</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">FiU20</ref>
          <ref type="ref_dok_titel">Riktlinjer för den ekonomiska politiken</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2018/19:3093 av Jonas Sjöstedt m.fl. (V) med anledning av prop. 2018/19:100 2019 års ekonomiska vårproposition</div>
      </div>
      <div type="motBody">
        <div type="motSummary">
          <head xml:id="i-QUVRSHmrS2E9xVYayr8pgZ">
            1 Sammanfattning
          </head>
          <p xml:id="i-5jSd7brQDN1a2X7JiEa4aV">
            Under de senaste decennierna har den rikaste procentens andel
            av de totala inkomsterna fördubblats. Samtidigt har de kroniskt
            sjukas och funktionsnedsattas ekonomiska standard försämrats och
            allt fler tvingas leva i ekonomisk utsatthet. Även de med jobb
            och hyfsade inkomster har halkat efter den ekonomiska eliten på
            grund av en alltmer urholkad välfärd, förfallen infrastruktur
            och sämre socialförsäkringar. Ojämlikheten visar sig i medellivslängd,
            hälsa och uppväxtvillkor.
          </p>
          <p xml:id="i-YSNx6bgFXWRJjEUbeRhm9k">
            Dessutom har skattesystemets omfördelning från hög- till låginkomsttagare
            minskat under flera decennier. Sverige har minskat sin progressivitet
            och omfördelning mest av EU:s 15 kärnländer, och vi har därför
            det minst omfördelande skattesystemet från hög- till låginkomsttagare
            bland dessa länder. Med den takt inkomstskillnaderna växt riskerar
            vi att redan på 2030-talet gå förbi USA. Förmögenhetsfördelningen
            i vårt land är oerhört skev.
          </p>
          <p xml:id="i-NcDQnqGJxmBbFTcUAktJUA">
            Vänsterpartiet vill se en ekonomisk politik som innebär att de
            rikaste får dela med sig och bidra efter förmåga, att välfärden
            stärks och byggs ut, att politiken når landsbygd och förorter,
            att tryggheten ökar och att vi hjälper varandra. Så bygger vi
            ett samhälle som håller ihop och där vi tar hand om varandra.
            Vänsterpartiet har en ekonomisk politik för förändring och jämlikhet.
          </p>
          <p xml:id="i-H6tfpqXhzfEveV8fRqqQNF">
            Regeringens proposition visar tydligt att den ekonomiska politiken
            inte avses användas för att komma till rätta med ojämlikheten.
            Det är tydligt att S/MP-regeringen går åt höger och att den politik
            de tagit fram i 73-punktsuppgörelsen kommer att öka inkomstklyftorna
            i samhället och försvaga den ekonomiska utvecklingen. Inte minst
            visar aviseringarna om värnskatten, dvs. skattesänkningar för
            de mest välbeställda, på detta liksom alltför otillräckliga höjningar
            av statsbidraget till kommunsektorn och att ekonomiskt utsatta
            inte ser ut att kunna vänta sig några förstärkningar. Det faktum
            att regeringen väljer att inte lägga tillbaka centrala jämlikhetsreformer
            som försvunnit i och med att M/KD-budgeten gick igenom i riksdagen
            är ytterligare tecken på höger­vridningen. Priset för detta betalar
            unga och gamla i minskad tillgång till välfärden och nedpressad
            framtidstro.
          </p>
          <p xml:id="i-SMxDYo2qECdLdmay5eKFXR">
            I denna motion presenteras Vänsterpartiets förslag till riktlinjer
            för den ekonomiska politiken. Följande principer bör vara styrande
            för den ekonomiska politiken:
          </p>
          <list style="ol">
            <item xml:id="i-KZVxLGi3C86dhqzrfsyJE8">
              Klimatomställningen måste synas tydligt i den ekonomiska politiken.
              Offentliga investeringar ska öka i utbyggd järnväg och i tillgången
              till busstrafik, i förnybar energi, vattenförsörjning, fiber,
              laddinfrastruktur och ny teknik.
            </item>
            <item xml:id="i-47JuoqFtV7NMmBjS7iCzBe">
              Det behövs ett nytt skattesystem som omfördelar från hög- till
              låginkomsttagare. Skattekvoten ska öka så att vi kan bygga ut
              välfärden med bättre kvalitet, inte bara bibehålla dagens kvalitet.
              Vård, skola och omsorg behöver tiotals miljarder de närmaste åren
              för att enbart klara dagens kvalitet.
            </item>
            <item xml:id="i-Lq8i8vCA32iLtsqQai2Bxc">
              Kapitalinkomster, stora förmögenheter, arv och höga inkomster
              ska beskattas mer än i dag. Låg- och medelinkomsttagare ska betala
              något mindre i skatt. Sjuka och arbetslösa ska betala samma skatt
              på en given inkomst som övriga i samhället.
            </item>
            <item xml:id="i-EQ3tdjJHQNtmpmvBC36S9K">
              Vi vill se systematiska och långsiktiga satsningar på förbättrade
              löner och arbetsvillkor inom vård och omsorg.
            </item>
            <item xml:id="i-BiF8478d3Phha34qXo9YcT">
              Vi måste kraftsamla kring bostadsbristen och genomföra ett bostadsprogram
              med statliga topplån till byggherrar, att staten bygger upp en
              egen kapacitet med ett eget byggbolag för att bygga energieffektiva
              hyresrätter med rimliga hyror och utökade investeringsstöd för
              byggande i hela landet.
            </item>
            <item xml:id="i-QAqMfo4bueVrUQXZfUhJAX">
              Sjukförsäkringen och arbetslöshetsförsäkringen ska stärkas. Alla
              kan vi ha oturen att bli sjuka eller förlora jobbet. Men i dag
              är regelverken alldeles för hårda och utestängande. Det leder
              till att många inte omfattas av försäkringarna eller får avslag
              på sina ansökningar om t.ex. sjukpenning eller sjukersättning.
              Det är inte rimligt. Därför föreslår vi att regelverken ändras
              och ersättningsnivåerna höjs. Ingen ska behöva känna ekonomisk
              utsatthet i en svår livssituation.
            </item>
            <item xml:id="i-GZxZe7gYbeuGxQztdpHpKt">
              Skatteutjämningssystemet ska ses över. Boende i Dorotea eller
              Årjäng ska inte behöva betala betydligt mer i kommunalskatt än
              de boende i Danderyd eller Vellinge. Det är inte heller rimligt
              att tillgången till kommunal service, sjukvård och statlig service
              ska utarmas för att man bor på landsbygden. Tillgången till välfärd,
              service och infrastruktur måste stärkas på landsbygden och i förorterna.
            </item>
          </list>
        </div>
        <div type="TOC" xml:id="i-YFbP553eZWHNidZFbvxTZj">
          <head xml:id="i-D7SNjSGXzYF8Pi6293CA4M">
            2 Innehållsförteckning
          </head>
          <list>
            <item style="indent-level: 1">
              3 Förslag till riksdagsbeslut
            </item>
            <item style="indent-level: 1">
              4 Det ekonomiska läget
            </item>
            <item style="indent-level: 2">
              4.1 Konjunkturläget
            </item>
            <item style="indent-level: 2">
              4.2 Utvecklingen på arbetsmarknaden
            </item>
            <item style="indent-level: 2">
              4.3 Ökad ojämlikhet
            </item>
            <item style="indent-level: 2">
              4.4 Utvecklingen i kommunsektorn
            </item>
            <item style="indent-level: 1">
              5 Vänsterpartiets riktlinjer för den ekonomiska politiken
            </item>
            <item style="indent-level: 2">
              5.1 Ekonomisk jämlikhet
            </item>
            <item style="indent-level: 2">
              5.2 Offentliga investeringar
            </item>
            <item style="indent-level: 2">
              5.3 Skattesystemets betydelse för omfördelning
            </item>
            <item style="indent-level: 2">
              5.4 Det finanspolitiska ramverket
            </item>
            <item style="indent-level: 1">
              6 Gemensam välfärd
            </item>
            <item style="indent-level: 2">
              6.1 Mer pengar till kommunsektorn
            </item>
            <item style="indent-level: 2">
              6.2 Stoppa vinstjakten i välfärden
            </item>
            <item style="indent-level: 2">
              6.3 Jämlik sjukvård med hög kvalitet
            </item>
            <item style="indent-level: 2">
              6.4 Stärkt äldreomsorg
            </item>
            <item style="indent-level: 2">
              6.5 Likvärdig skola
            </item>
            <item style="indent-level: 2">
              6.6 En mänsklig sjukförsäkring
            </item>
            <item style="indent-level: 2">
              6.7 Ett pensionssystem med pensioner som det går att leva på
            </item>
            <item style="indent-level: 2">
              6.8 LSS
            </item>
            <item style="indent-level: 2">
              6.9 Kultur för alla
            </item>
            <item style="indent-level: 1">
              7 Ett hållbart arbetsliv med plats för fler
            </item>
            <item style="indent-level: 2">
              7.1 Arbetsförmedling, utbildning och arbetsmarknadsåtgärder
            </item>
            <item style="indent-level: 2">
              7.2 Arbetslöshetsförsäkringen
            </item>
            <item style="indent-level: 2">
              7.3 Arbetstidsförkortning
            </item>
            <item style="indent-level: 2">
              7.4 Inkludering och antidiskriminering
            </item>
            <item style="indent-level: 1">
              8 Grön omställning
            </item>
            <item style="indent-level: 2">
              8.1 Klimatomställning
            </item>
            <item style="indent-level: 2">
              8.2 Energiomställning
            </item>
            <item style="indent-level: 2">
              8.3 Fossilfri transportsektor
            </item>
            <item style="indent-level: 2">
              8.4 Hållbara näringar och friska ekosystem
            </item>
            <item style="indent-level: 1">
              9 Bostäder
            </item>
            <item style="indent-level: 1">
              10 Det svikna Sverige
            </item>
            <item style="indent-level: 1">
              11 Ett rättvist skattesystem
            </item>
            <item style="indent-level: 2">
              11.1 Målen för skattepolitiken
            </item>
            <item style="indent-level: 2">
              11.2 Inkomstskatterna
            </item>
            <item style="indent-level: 2">
              11.3 Företagsskattefrågor
            </item>
            <item style="indent-level: 2">
              11.4 Kapital- och egendomsskatter
            </item>
            <item style="indent-level: 2">
              11.5 Miljöskatter
            </item>
          </list>
        </div>
        <div type="motProposal" subtype="förslag">
          <head xml:id="i-R5W3xssT8zcEsNCxLWFAKf">
            3 Förslag till riksdagsbeslut
          </head>
          <list style="ol">
            <item xml:id="i-TTaoxn9j7s6V5atHT9LjNb">
              Riksdagen godkänner förslaget till riktlinjer för den ekonomiska
              politiken och budgetpolitiken (avsnitt 5–11 i motionen).
            </item>
            <item xml:id="i-F22eestkH4zrrnJz1E4tK2">
              Riksdagen avslår den föreslagna ändringen av ändamål och verksamheter
              som ska innefattas i utgiftsområde 17 Kultur, medier, trossamfund
              och fritid samt utgiftsområde 16 Utbildning och universitetsforskning
              (avsnitt 9 i propositionen).
            </item>
          </list>
        </div>
        <div type="motContent">
          <head type="h1" xml:id="i-BCLSKKMJDDucHSbXUSLaNC">
            4 Det ekonomiska läget
          </head>
          <head type="h2" xml:id="i-XfmzUpsZjXqZALDfQF4XET">
            4.1 Konjunkturläget
          </head>
          <p xml:id="i-BCYsmUojxSvPFmrbEnfp1M">
            Efter en längre tids stark ekonomisk utveckling mattades den
            globala tillväxten av under tredje och fjärde kvartalet 2018,
            inte minst i euroområdet och i Kina. Tillväxten i global BNP beräknas
            minska jämfört med 2018 och landa strax under det historiska genom­snittet
            på 3,5 procent. Den ekonomiska utvecklingen i euroområdet tyngs
            av svag utveckling i bl.a. Tyskland och Italien. Den amerikanska
            tillväxten beräknas växla ned, om än från höga nivåer. Utvecklingen
            i Kina är osäker, även om det finns vissa tecken på att deras
            ekonomiska stimulanser håller på att få fäste. Sammantaget är
            det globala konjunkturläget osäkert, där utfallet och effekterna
            av brexit och de pågående handelssamtalen mellan USA och Kina
            är svårbedömda.
          </p>
          <p xml:id="i-CGpX1kSu7eWT5n9RZwoJw4">
            Utvecklingen på de finansiella marknaderna har kännetecknats
            av tvära kast den senaste tiden. Världens börser föll kraftigt
            under fjärde kvartalet i fjol, bl.a. som ett resultat av stigande
            räntor, främst i USA, och dystra tillväxtprognoser. Sedan vände
            allt i början av året, och börserna har i skrivande stund nästan
            hämtat tillbaka hela fallet under 2018. Det som framför allt fått
            börserna på bättre humör är en ganska drastisk omsvängning av
            den amerikanska centralbanken Fed Reserve. Från att ha signalerat
            om fortsatta räntehöjningar förefaller nu Fed ha tagit en paus
            beträffande räntehöjningarna.
          </p>
          <p xml:id="i-Ba4PEm3xEzcqGuHkhQRoU5">
            Den svenska ekonomin är fortfarande stark, men konjunkturtoppen
            har passerats. Bostadsbyggandet väntas minska även under 2019
            för att plana ut nästa år. Riksbankens expansiva penningpolitik
            har inneburit en rejäl kronförsvagning. Trots kronförsvag­ningen
            har överskottet i bytesbalansen minskat från ca 8 procent åren
            kring finanskrisen till 3,4 procent 2018. Vinstnivåerna i valutaexponerade
            branscher är dock alltjämt höga, varför det är svårt att se något
            generellt konkurrenskraftsproblem i svensk industri. De främsta
            orsakerna till de lägre bytesbalansöverskotten (som i sig inte
            är något negativt) förefaller snarare vara kapacitetsbegränsningar
            i exportindustrin och en hög import­tillväxt i spåren av en stark
            inhemsk efterfrågan.
          </p>
          <p xml:id="i-53f3ihVyXXjCd1KFBrbn3z">
            Den svenska arbetsmarknaden har varit stark under flera år, inte
            minst under 2018. Sysselsättningen väntas växa också under 2019,
            om än i betydligt långsammare takt. Med en fortsatt tillväxt av
            arbetskraften som inte möts av motsvarande uppgång i sysselsättningen
            väntas arbetslösheten stiga något i år och nästa år.
          </p>
          <head type="h2" xml:id="i-Ro1cNhBokC7ZvJXvchY6xZ">
            4.2 Utvecklingen på arbetsmarknaden
          </head>
          <p xml:id="i-8woknxZwdrktKgksy42PMB">
            Sedan arbetsmarknaden bottnade i början av 2010 i spåren efter
            finanskrisen har arbetsmarknaden utvecklats starkt. Även under
            perioder av konjunkturell avmattning har arbetsmarknaden utvecklats
            förhållandevis väl. Framför allt har andelen sysselsatta, sysselsättningsgraden,
            utvecklats starkt och ligger för närvarande klart över nivåerna
            från början av 00-talet.
          </p>
          <p xml:id="i-WS5oRDKNWX1yhKJQEgx2jg">
            Figur 1 Sysselsättningsgrad och arbetslöshet, 2001–2019
          </p>
          <p xml:id="i-HTXjNeG1VmP7WV3mxAZDy4">
            Säsongsrensad trend, månadsvärden
          </p>
          <p xml:id="i-FtcoRcj7G945wGTzkBChss">
            Källa: SCB (AKU).
          </p>
          <p xml:id="i-PUS37MuYEyFNVWqCz2WyrB">
            Även arbetslösheten har sjunkit, men den ligger fortfarande på
            höga nivåer i ett längre historiskt perspektiv. Utvecklingen av
            den sammanlagda arbetslösheten döljer emellertid framväxten av
            en alltmer tudelad arbetsmarknad. En växande andel av de arbetslösa
            tillhör de grupper som enligt Arbetsförmedlingen är ”utsatta”.
            Med utsatta grupper menas de grupper som historiskt haft en svag
            ställning på arbetsmarknaden. Dessa grupper är äldre (55–64 år),
            utomeuropeiskt födda, individer med som mest förgymnasial utbildning
            samt personer med funktionsnedsättning.
          </p>
          <p xml:id="i-DkoBvgnK9TM2V1F66dvkFM">
            Figur 2 Inskrivna arbetslösa vid Arbetsförmedlingen, tusental
          </p>
          <p xml:id="i-5NC6f6RQMNU5JUBEZMR5QM">
            Säsongsrensade månadsvärden
          </p>
          <p xml:id="i-VVh9dghE924n1CmQGik9ni">
            Källa: Konjunkturinstitutet.
          </p>
          <p xml:id="i-UE1vKyhLySWf9F31CjP4Q9">
            Figuren ovan visar antalet inskrivna vid Arbetsförmedlingen fördelat
            i kategorierna ”utsatt ställning” och ”övriga”. Som framgår av
            figuren har arbetslösheten för gruppen övriga minskat kraftigt
            sedan 2010. Arbetslösheten i denna grupp närmar sig nivåer som
            tidigare brukade beskrivas som full sysselsättning. Utvecklingen
            för de grupper som har en utsatt ställning på arbetsmarknaden
            har inte varit fullt lika bra. Antalet arbetslösa i denna grupp
            har tvärtom ökat sedan 2009. Framför allt har antalet arbetslösa
            ökat i grupperna utomeuropeiskt födda och nyanlända. Men ökningen
            i dessa grupper handlar inte om att andelen arbetslösa i dessa
            grupper ökat, utan att de blivit fler, vilket i sin tur beror
            på en hög flykting- och anhöriginvandring under de senaste 10
            åren. Andelen arbetslösa bland utrikes födda har tvärtom gått
            ned och sysselsättningsgraden gått upp under en längre tid. Sysselsättningsgraden
            bland utrikes födda är också förhållandevis hög i Sverige vid
            en internationell jämförelse, särskilt när man beaktar att andelen
            flyktingar bland de utrikes födda är hög i Sverige.
          </p>
          <p xml:id="i-WmTqQjgXVyJNd3Cw9KY9d5">
            Sammantaget visar statistiken ändå på en utveckling mot en tudelad
            arbetsmarknad där vissa grupper har betydligt lägre jobbchanser
            än andra. Detta ställer nya krav på arbetsmarknadspolitiken. Många
            av de arbetslösa saknar i dag grundläggande utbildning i form
            av gymnasieexamen. Arbetsförmedlingen bör därför ges större möjligheter
            att anvisa arbetssökande till olika former av yrkesutbildningar
            inom yrkesvux, yrkes­högskola och högskola. M/KD-budgetens besparingar
            på Arbetsförmedlingen, som regeringen valt att behålla, kommer
            att få allvarliga konsekvenser för dessa grupper.
          </p>
          <p xml:id="i-WGqXtW2QHaLp6dLHkyTepL">
            Den svenska arbetsmarknaden har också under en längre tid kännetecknats
            av växande matchningsproblem. Ett sätt att mäta hur väl matchningen
            på arbetsmarknaden fungerar är att relatera arbetsmarknadsläget
            till sannolikheten för arbetslösa att få jobb. Arbetsmarknadsläget
            definieras som antalet lediga jobb i förhållande till de arbetslösa.
            Jobbchansen visar andelen arbetslösa som under ett kvartal gått
            till sysselsättning. Det normala sambandet mellan dessa är att
            jobbchanserna ökar i takt med att arbetsmarknads­läget förbättras.
            I figuren nedan ser man en trendmässig förbättring av arbetsmarknadsläget
            från sommaren 2009 och framåt. Men jobbchanserna har inte ökat
            i samma utsträckning. De har tvärtom trendmässigt legat ganska
            konstant sedan 2010. Detta indikerar att matchningsfunktionen
            på arbetsmarknaden har försämrats.
          </p>
          <p xml:id="i-GRDFa8o6KrUkbKkbBxQDkb">
            Figur 3 Jobbchans och arbetsmarknadsläge
          </p>
          <p xml:id="i-WmSJk2YD5qXaUJvP72uiZ3">
            Andel av arbetslösa, säsongsrensade kvartalsvärden
          </p>
          <p xml:id="i-BrCjRDXfnypFPv51h1snCt">
            Källa: Konjunkturinstitutet, Konjunkturläget, mars 2019.
          </p>
          <p xml:id="i-S1ZsQ3Fe5UNoQXmPS9Gtui">
            Försämrad matchning har resulterat i att många företag uppger
            att de har svårt att hitta personal med efterfrågad kompetens.
            Detta har särskilt gällt inom tillverkningsindustrin och vissa
            tjänstebranscher samt för yrken som datakonsulter, arkitekter
            och tekniska konsulter. I takt med att konjunkturen mattas av
            väntas också bristtalen sjunka, om än från höga nivåer.
            <ref target="i-2NpSxfcNtBQrSjaV8M8upr">
              [1]
            </ref>
            Problemen med matchningen på arbetsmarknaden visar att arbetsmarknadspolitiken
            behöver bli bättre. Mer resurser behöver satsas på utbildning
            och kunskapshöjande insatser som rustar de arbetssökande för att
            bättre möta arbetsmarknadens efterfrågan.
          </p>
          <head type="h2" xml:id="i-X2ea7vmRxPwofd8K2E9Bt1">
            4.3 Ökad ojämlikhet
          </head>
          <p xml:id="i-BKc9wvLUr1PLbsbsQwMGPz">
            Den ekonomiska ojämlikheten har ökat i de flesta västländer under
            de senaste 25 åren. Sverige är inget undantag, tvärtom. Faktum
            är att Sverige är det OECD-land där den ekonomiska ojämlikheten
            ökat mest sedan mitten av 1980-talet.
            <ref target="i-4rw6fTsU2fz6yGTG3n1BoJ">
              [2]
            </ref>
            I figuren nedan visas förändringen av de disponibla inkomsterna
            (såväl inklusive som exklusive kapitalinkomster) per decilgrupp
            mellan 1991 och 2017.
          </p>
          <p xml:id="i-2AXfGsy7JLQc8UWSCLGm6M">
            Figur 4 Förändring av disponibel inkomst per k.e., inkl. kapitalvinst,
            1991–2017
          </p>
          <p xml:id="i-CCjzMmihUrnEJ9Q4WF1TDZ">
            Fasta priser, procentuell förändring.
          </p>
          <p xml:id="i-6YCQKU5wakg6eE8reaYRA6">
            Källa: SCB.
          </p>
          <p xml:id="i-Sc1pShTLHDe9wtVhPZEjAw">
            Som framgår av diagrammet har inkomsterna i de övre inkomstskikten
            ökat betydligt mer jämfört med de lägre inkomstskikten. Inkomsterna
            (inkl. kapitalvinster) i de två översta decilgrupperna har ökat
            med 74,6 procent respektive 137,9 procent under perioden, medan
            inkomsterna i de två lägsta grupperna endast har ökat med 27,7
            respektive 37,7 procent. Av figuren går det också att utläsa att
            inkomstskillnaderna ökar mer när kapitalvinster ingår i inkomstmåttet.
            Detta är framför allt tydligt i den översta decilen. Inkomsterna
            från kapital har ökat markant sedan mitten av 90-talet och uppgick
            2017 till 395 miljarder kronor (se figur 5 nedan).
          </p>
          <p xml:id="i-DqBaLxAYSc7yhhkhqFBMu6">
            Figur 5 Inkomst av kapital, 1995–2017, mdkr, 2017 års priser
          </p>
          <p xml:id="i-V68NZ9XjHrU1BrpWgwCRLB">
            Källa: SCB.
          </p>
          <p xml:id="i-7z8RddCmXMNNF9NgFDrAwz">
            Kapitalinkomsterna är väldigt koncentrerade till den översta
            inkomstdecilen. Som framgår av figuren nedan går ca 90 procent
            av kapitalinkomsterna till den tiondel av befolkningen som har
            de högsta inkomsterna. Bryter man ned fördelningen av kapitalinkomsterna
            inom denna grupp framgår att det mesta går till den hundradel
            av befolkningen som har högst inkomster. Av Sveriges totala kapitalinkomster
            2017 går över 50 procent till den rikaste hundradelen. I Konjunkturrådets
            (SNS) rapport för 2018 görs bedömningen att ungefär hälften av
            de ökade klyftorna sedan 1995 kan härledas till kapitalinkomsterna.
            <ref target="i-B1MbFfK7zLFA8CePv2XpJc">
              [3]
            </ref>
            Kapitalinkomsterna är också ojämnt fördelade mellan kvinnor och
            män, där kvinnornas andel av de totala kapitalinkomsterna uppgår
            till ca 30 procent.
            <ref target="i-W5fVmxH1RJ4rydHQYNMoBw">
              [4]
            </ref>
          </p>
          <p xml:id="i-WxNJqNL47Rtg1vLS84g2p2">
            Figur 6 Inkomst av kapital per decil, 2017, tkr
          </p>
          <p xml:id="i-XDbsXiakEEadmwfJFWy6uy">
            Källa: SCB.
          </p>
          <p xml:id="i-HGMY43vrhMc5WagEkYGfh8">
            Inkomstutvecklingen i den nedre delen av inkomstfördelningen
            förklarar också en del av den ökade ojämlikheten. I dessa inkomstskikt
            utgör transfereringarna en större andel av inkomsten än i de högre
            inkomstskikten. Och, som framgår av tabell 1 nedan, har dessa
            inte ökat lika snabbt som lönerna. Ett värde på t.ex. 0,8 visar
            att ersättningen ökat 20 procent mindre än inkomstindex. Ersättningarna
            i de flesta transfereringssystemen har utvecklats sämre än lönerna
            mellan 1995 och 2015. Efter 2015 har tak och ersättningsnivåer
            i flera av försäkringarna höjts, i flertalet fall som ett direkt
            resultat av Vänsterpartiets medverkan i budgetförhandlingarna.
            Men den allmänna bilden består; värdet av de flesta socialförsäkringarna
            har urholkats över tid. Den bilden bekräftas av Försäkringskassans
            statistik; se figur 7 nedan som visar hur utgifterna för socialförsäkringen
            utvecklats i förhållande till BNP.
          </p>
          <p xml:id="i-M12efEqSbUEYEN8pHurVwo">
            Tabell 1 Förändring av ersättningen 1995–2015 i ett urval av
            transfereringssystem
          </p>
          <table>
            <row style="label" xml:id="i-Qy2u1qo32YNpM6kQSG5LnB">
              <cell>
                Transferering
              </cell>
              <cell>
                Förändring i förhållande till inkomstindex
              </cell>
            </row>
            <row xml:id="i-QxuRdXafGhrnVFUfwXqHn9">
              <cell>
                Lägsta dagersättning i a-kassa
              </cell>
              <cell>
                0,7
              </cell>
            </row>
            <row xml:id="i-Ut444xWh63amAnT9EdZym9">
              <cell>
                Högsta dagersättning i a-kassa
              </cell>
              <cell>
                0,8
              </cell>
            </row>
            <row xml:id="i-WnU9K8rMFeRM5i4X3niPM4">
              <cell>
                Sjukpenning, tak
              </cell>
              <cell>
                0,6
              </cell>
            </row>
            <row xml:id="i-XfUTvoYGWZVhWGLSJvfZhm">
              <cell>
                Föräldraförsäkring, tak
              </cell>
              <cell>
                0,6
              </cell>
            </row>
            <row xml:id="i-JRs1X49dNgMfGGw44wk96X">
              <cell>
                Föräldraförsäkring, grundnivå*
              </cell>
              <cell>
                0,9
              </cell>
            </row>
            <row xml:id="i-6Qd351iadokqKAFNoFRGn3">
              <cell>
                Föräldraförsäkringen, lägstanivå**
              </cell>
              <cell>
                1,5
              </cell>
            </row>
            <row xml:id="i-UfbR5DB5Pw7rKToW5xuZni">
              <cell>
                Garantipension***
              </cell>
              <cell>
                0,8
              </cell>
            </row>
            <row xml:id="i-8PGakeqK8sq4moBfBH5H2P">
              <cell>
                Sjukersättning, garantinivå**
              </cell>
              <cell>
                0,8
              </cell>
            </row>
            <row xml:id="i-9eAB4LKRdZWFnWXY5o464y">
              <cell>
                Barnbidrag, grundbelopp
              </cell>
              <cell>
                0,7
              </cell>
            </row>
            <row xml:id="i-Tk364uQUpSBMnqM6KQUgE7">
              <cell>
                Ekonomiskt bistånd****
              </cell>
              <cell>
                0,9
              </cell>
            </row>
            <row xml:id="i-5pniUBcHa7EyRmE6jPuEng">
              <cell>
                Studiemedel*****
              </cell>
              <cell>
                0,8
              </cell>
            </row>
          </table>
          <p xml:id="i-Jz2oYe3JzRNBbT8RBzdDZh">
            *) Avser 2002–2015. **) Lägstanivån likställs med de garantidagar
            som fanns före 2002. ***) Avser 2003–2015. ****) Avser 1998–2015,
            ekonomiskt bistånd för en ensamstående förälder med två barn.
            *****) Avser 1999–2015.
          </p>
          <p xml:id="i-NDy8ukXg2NV1SX91K7Cqrc">
            Källa: VP17, bilaga 2, s. 17.
          </p>
          <p xml:id="i-2r33SeNLLUp2S1o2sJGHyx">
            Figur 7 Socialförsäkringens utgifter i förhållande till BNP,
            1980–2017
          </p>
          <p xml:id="i-GpkvqUA3P1KrDpwj4pF6pQ">
            Källa: Försäkringskassan (2018), Socialförsäkringen i siffror
            2018.
          </p>
          <p xml:id="i-Fy6c6z7sgRzNSM3horw75o">
            Att inkomsterna i den nedre delen av inkomstfördelningen växt
            relativt långsamt syns också i statistiken över andelen relativt
            fattiga. Med relativt fattiga avses personer med inkomster som
            understiger 60 procent av medianinkomsten. År 1991 uppgick andelen
            relativt fattiga till 7,3 procent av befolkningen. År 2017 hade
            denna grupp vuxit till 14,9 procent.
            <ref target="i-BZxqhjiQ3vefrWNyrgyBLD">
              [5]
            </ref>
          </p>
          <p xml:id="i-TmUknaM29pDjkBssPUMfaF">
            De ökande inkomstskillnaderna påverkar naturligtvis förmögenhetsfördelningen.
            Dessa är betydligt mer ojämlikt fördelade än inkomsterna. Den
            rikaste tiondelen äger ca 60 procent av alla förmögenheter, och
            den rikaste 0,001 procenten äger ca 6 procent av den privata förmögenheten.
            <ref target="i-8JVWNxdnn52QfzmKA9bX6x">
              [6]
            </ref>
            I figuren nedan, från SNS:s Konjunkturrapport 2018, visas förmögenhetsfördelningen
            i Sverige 2000–2012, mätt som Gini-koefficientens utveckling.
            <ref target="i-L4FUnpkwtGxG2dFbqQgzhB">
              [7]
            </ref>
            Som framgår av figuren var förmögenhetsfördelningen förhållandevis
            konstant i början av 00-talet, för att sedan öka markant med start
            under 2008–2009. Rapportförfattarna menar att huvudförklaringen
            till ökningen ligger i stigande bostadspriser. De poängterar också
            att det är svårt att dra några säkra slutsatser om förmögenhetsfördelningen
            på grund av brister i förmögenhetsstatistiken.
          </p>
          <p xml:id="i-CLS5UkUUVf2yJzUDR4P94E">
            Förmögenhetsfördelningen är också kopplad till kön. Tankesmedjan
            Ownershift har studerat detta. De finner att män kontrollerar
            66 procent av det privata aktieinnehavet, 62 procent av den privatägda
            skogen och 71 procent av jordbruksfastigheterna.
            <ref target="i-71pnwjrrr89iz6tTEgREkM">
              [8]
            </ref>
          </p>
          <p xml:id="i-W1dwLEEGsmAxFcVf1xMMDQ">
            Figur 8 Förmögenhetsfördelningen i Sverige 2000–2012 (Gini-koefficient)
          </p>
          <p xml:id="i-GZDftUpdJqMJzzhiky3pWB">
            Källa: SNS (2018), Konjunkturrådets rapport 2018, Kapitalbeskattningens
            förutsättningar.
          </p>
          <p xml:id="i-QrJ5hyo73ts5FxqWGqHmrY">
            Den ökade ojämlikheten är främst ett resultat av politiska beslut.
            Avregleringen av finansmarknaderna på 1980-talet, den stora skattereformen,
            90-talskrisen och den därpå följande budgetsaneringen, pensionsreformen,
            slopade eller minskade skatter på förmögenheter, arv, gåvor, fastigheter
            och kapitalinkomster, urholkade och försämrade socialförsäkringssystem,
            liberaliserad arbetsmarknad, försvagade fackförbund och sex stycken
            jobbskatteavdrag har alla bidragit till ökade klyftor.
          </p>
          <p xml:id="i-7XAmbgSBmLVmM926KFJBJv">
            Den förda penningpolitiken sedan finanskrisen kan också ha bidragit
            till ökade klyftor. Den expansiva penningpolitiken med låga räntor
            och s.k. kvantitativa lättnader har varit nödvändig ur ett stabiliseringspolitiskt
            perspektiv och för att värna inflationsmålet. Men den har också
            bidragit till att blåsa upp tillgångspriser och gjort det lönsamt
            för företag att låna till återköp av aktier i de egna bolagen,
            vilket bl.a. gynnat aktieägarna i bolagsledningarna.
          </p>
          <head type="h2" xml:id="i-AKxnq8bjdtr2zvdTPuQQu3">
            4.4 Utvecklingen i kommunsektorn
          </head>
          <p xml:id="i-CQ5EMZWgpnox5h6NKeW71H">
            Sysselsättningen i kommunsektorn utvecklades väl under förra
            mandatperioden. Figuren nedan visar hur den kommunfinansierade
            sysselsättningen har utvecklats per invånare sedan början av 1990-talet.
            Som framgår av figuren föll sysselsättningen brant i början av
            1990-talet som en följd av 90-talskrisen och den därpå följande
            budgetsaneringen. Sysselsättningen per invånare bottnade omkring
            1997 och steg sedan trendmässigt till 2006. Den kommunfinansierade
            sysselsättningen utvecklades sedan svagt under den borgerliga
            regeringsperioden. Mellan 2006 och 2014 sjönk den per invånare
            med 4,2 procent. Utvecklingen var ett resultat av finanskrisen
            och av att den borgerliga regeringen prioriterade skattesänkningar
            före pengar till välfärden. En annan förklaring var att antalet
            timmar per sysselsatt ökade under perioden, t.ex. i form av att
            personer som arbetade deltid gick upp i arbetstid. Mellan 2014
            och 2018 ökade den kommunfinansierade sysselsättningen per invånare
            med 5,7 procent.
          </p>
          <p xml:id="i-MCN3BcGZpeJkwWARVfi9Xf">
            Figur 9 Kommunfinansierad sysselsättning per 1 000 invånare,
            1993–2018
          </p>
          <p xml:id="i-WUvsSkLqHfQBm7cpb6g3Cy">
            Källa: VP18.
          </p>
          <p xml:id="i-MN6YEKJPuUGRsfbZWxW39f">
            Framöver står kommunsektorn inför mycket stora utmaningar. Det
            handlar främst om den sedan några år förändrade demografiska utvecklingen.
            Andelen äldre ökar samtidigt som det kommer att ske en stor ökning
            av antalet elever i grundskolan. För att få perspektiv på de kommande
            behoven kan vi studera hur de demografiskt betingade utgifterna
            ökat historiskt. Mellan 1980 och 2005 ökade dessa med i genomsnitt
            ca 0,5 procent per år. Under 2000-talet fram till 2016 ökade de
            med ca 0,7 procent i genomsnitt. Medan prognosen för 2019–2022
            är att de i genomsnitt kommer att öka med ca 1,3 procent per år.
            <ref target="i-YQAeFBJzS2NTJUdESsff6j">
              [9]
            </ref>
          </p>
          <p xml:id="i-M5F1DhBBtoYiyao9ejb99P">
            Även på inkomstsidan väntas en ofördelaktig utveckling de närmaste
            åren, vilket gör kommunsektorns situation än mer prekär. Mellan
            2007 och 2018 ökade kommun­sektorns reala skatteunderlag med i
            genomsnitt 1,5 procent per år. Det var nästan en fördubbling mot
            den föregående konjunkturcykeln (2000–2007). Den goda utvecklingen
            av skatteunderlaget 2007–2018 berodde på en rad olika faktorer.
            Perioden innefattade en konjunkturell återhämtning efter finanskrisen
            2008–2009. Till det ska läggas att befolkningen i arbetsför ålder
            ökade förhållandevis snabbt samtidigt som sysselsättningsgraden
            steg. För perioden 2018–2022 väntas det reala skatteunderlaget
            sjunka tillbaka till en tillväxttakt på i genomsnitt 0,7 procent.
            <ref target="i-L3B8sScDdUJbBZSBE424QR">
              [10]
            </ref>
            Kombinationen av en svag utveckling av skatteunderlaget och stigande
            utgifter på grund av den demografiska utvecklingen sätter kommunsektorn
            under ekonomisk press de kommande åren.
          </p>
          <head type="h1" xml:id="i-QM3HrH7o3yLKk4iYAoKQhJ">
            5 Vänsterpartiets riktlinjer för den ekonomiska politiken
          </head>
          <head type="h2" xml:id="i-NuJweyWMyFQhkMP85xJy1A">
            5.1 Ekonomisk jämlikhet
          </head>
          <p xml:id="i-B5AWBzmwQMSXFwZAPEqMaY">
            I takt med den ökade ojämlikheten har det kommit en rad nya forskningsresultat
            om orsakerna bakom den ökande ojämlikheten och dess effekter.
            Thomas Piketty identi­fierar i sin banbrytande bok Kapitalet i
            det tjugoförsta århundradet att avkastningen på kapital trendmässigt
            är större än tillväxttakten i ekonomin, och att när avkastningen
            på kapital är större än den ekonomiska tillväxten kommer, allt
            annat lika, ojämlikheten i samhället att öka. Till denna ekonomiska
            mekanism lyfter Piketty fram förändrade skatteregler och avreglerade
            finansmarknader som politiska beslut som ytterligare ökat ojämlikheten.
          </p>
          <p xml:id="i-JeLtk1RFpMh2QWWKk1yFNL">
            Ett annat banbrytande verk om ojämlikheten och dess effekter
            ges i boken Jämlik­hetsanden av R. Wilkinson och K. Pickett. Författarna
            går igenom och sammanställer 40 års forskning om ojämlikhet, hälsa
            och sociala problem. I boken visar de på en stark koppling mellan
            ojämlikhet och en rad olika sociala och hälsorelaterade indikatorer.
            När ojämlikheten ökar tenderar skolresultat, förväntad livslängd,
            social rörlighet, psykisk ohälsa, droganvändning, tonårsfödslar,
            fetma och kriminalitet att utvecklas negativt. I sin analys betonar
            Wilkinson och Pickett människan som social varelse, vars självupp­fattning
            och välmående delvis beror på hennes ställning i den sociala hackordningen.
            I ojämlika samhällen får klass och status ökad betydelse och påverkar
            hur vi i ett samhälle ser på varandra.
          </p>
          <p xml:id="i-Tm9LjRvQFGBB9t1QF6qTkz">
            På senare tid har också allt fler ekonomer och institutioner
            visat att ökad ojämlikhet påverkar den ekonomiska tillväxten negativt.
            OECD uppskattar i en rapport att den ökade ojämlikheten har minskat
            den sammanlagda BNP-tillväxten med 4,7 procentenheter mellan 1990
            och 2010 i en studie över 19 OECD-länder.
            <ref target="i-Jm9XABELfVJbcrL88iZeWE">
              [11]
            </ref>
            För Sveriges del finner en annan OECD-studie att den ökade ojämlikheten
            har minskat den sammanlagda BNP-tillväxten med hela 7 procentenheter
            mellan 1990 och 2010, se figur 10 nedan.
            <ref target="i-EMiCQdkkmdb5HSoYdba3Bv">
              [12]
            </ref>
            Även en IMF-rapport finner ett starkt samband mellan ökad ojämlikhet
            och minskad tillväxt.
            <ref target="i-B179Gd9HuREdYcGgg12g8h">
              [13]
            </ref>
          </p>
          <p xml:id="i-E4rjxf5SmtKMqdf1qzUbTP">
            Figur 10 Effekt på den kumulativa tillväxten, BNP/capita, 1990–2010
            till följd av förändringar i ojämlikhet under perioden 1985–2005
          </p>
          <p xml:id="i-VDQ9nyfKPbvU9g6vTMgm6i">
            Källa: Cingano, F. (2014), Trends in Income Inequality and its
            Impact on Economic Growth.
          </p>
          <p xml:id="i-BB41vVJKz2kty6vrDydbcb">
            Anm.: ”Actual” är den faktiska tillväxten. ”Impact on inequality”
            (på tillväxten) är baserat på förändringar i ojämlikhet i OECD-länder
            för perioden 1985–2005. ”Counterfactual” är skillnaden mellan
            de två.
          </p>
          <p xml:id="i-6bSmLDwfiiyUgh3qEbNB3e">
            Figuren ovan visar den uppskattade effekten av förändrad ojämlikhet
            under perioden 1985–2005 på den samlade ekonomiska tillväxten
            per capita för perioden 1990–2010. Som framgår av figuren bedöms
            förändringar i ojämlikheten ha minskat tillväxten i de flesta
            av de studerade länderna. Sverige hör till de länder där den ökade
            ojämlikheten påverkat tillväxten förhållandevis mycket. Noterbart
            tidsperioden för förändringar av ojämlikheten är, som nämnts ovan,
            1985–2005. Därefter har den ekonomiska ojämlikheten i Sverige
            fortsatt att öka, varför det finns skäl att tro att effekterna
            på tillväxten i dag är än större.
          </p>
          <p xml:id="i-LFxc7kbKc2YinRjzrD2exX">
            Sammanfattningsvis kan vi alltså konstatera att ett samhälle
            har mycket att vinna på att driva en politik för ökad jämlikhet.
            Detta kommer att prägla Vänsterpartiets politik. Full sysselsättning
            och ökad jämlikhet är de övergripande målen för Vänsterpartiets
            ekonomiska politik. Tryggheten på arbetsmarknaden ska värnas genom
            stärkt arbetsrätt. Skattepolitiken ska läggas om med höjd skatt
            på höga inkomster och sänkt skatt för låg- och medelinkomsttagare.
            Skatt på förmögenheter, arv och gåvor ska införas samtidigt som
            miljöskatterna skärps. Socialförsäkringarna ska stärkas. Den som
            blir sjuk ska inte behöva gå från hus och hem och när man blir
            gammal ska man ha en pension som det går att leva på. I denna
            motion drar vi också upp riktlinjerna för en stor satsning på
            välfärden. Skolan ska vara likvärdig och ge alla elever samma
            möjligheter till en bra utbildning. Hur mycket elever lär sig
            beror i dag alltmer på vilken skola de hamnar i och vilka föräldrar
            de har. Så behöver det inte vara. I denna motion presenterar vi
            också riktlinjerna för en ny bostadspolitik. Alla människor ska
            ha möjlighet till ett eget hem till en rimlig kostnad. Så är det
            inte i dag i bostadsbristens Sverige. Bristen på bostäder begränsar
            människors frihet och i förlängningen samhällets utveckling. Vänsterpartiet
            vill bygga bort bostadsbristen. För detta krävs en aktiv statlig
            bostadspolitik. Riktlinjerna för en ny klimatpolitik presenteras,
            baserad på klimaträttvisa och insikten om att utsläppen växer
            med inkomsten; höginkomsttagare släpper ut mer än de som tjänar
            mindre.
          </p>
          <head type="h2" xml:id="i-SG6pT7c6gAQTLpWgmfhiuA">
            5.2 Offentliga investeringar
          </head>
          <p xml:id="i-WVhPkfVqNbKfB2rZLsnAnZ">
            Offentliga investeringar är av avgörande betydelse för såväl
            näringslivets utveckling som för kvaliteten på den offentliga
            konsumtionen i form av t.ex. välfungerande sjukhus och skolor.
            Genom offentliga investeringar i infrastruktur, exempelvis i form
            av ökat banunderhåll och nya järnvägsspår, förbättras näringslivets
            transporter samtidigt som miljöpåverkan kan minska. Genom investeringar
            i utbildning och forskning får närings­livet tillgång till kvalificerad
            arbetskraft med rätt utbildning och kan vidareutveckla nya produkter
            och tjänster. Investeringar i nya bostäder bidrar till att folk
            kan flytta dit jobben finns och ökar företagens möjligheter att
            rekrytera den kompetens som efter­frågas. Utöver dessa långsiktiga
            effekter är offentliga investeringar den mest effektiva sysselsättningspolitiken
            på kort sikt.
          </p>
          <p xml:id="i-LtZXgy7uqm8STQJPuJfdQi">
            Investeringar i välfärden i form av t.ex. utbildning och sjukvård
            som inte produceras eller konsumeras utifrån marknadens logik
            utan i stället fördelas efter behov är helt avgörande för ett
            jämlikt samhälle och för att personer från olika ekonomiska och
            sociala bakgrunder ska kunna konkurrera på arbetsmarknaden på
            någorlunda jämlika villkor. Väl fungerande välfärdstjänster är
            också avgörande för ett jämställt samhälle. Om de gemensamma omsorgstjänsterna
            inte byggs ut i takt med ökande behov kommer i stället behovet
            av oavlönat omsorgsarbete fortsätta att öka. All erfarenhet visar
            att det i praktiken innebär minskat utrymme för avlönat arbete
            för kvinnor. Investeringar i barn- och äldreomsorgen stärker kvinnors
            arbetsutbud, kvinnors inkomster och svensk ekonomi.
          </p>
          <p xml:id="i-2LaFvW4MGJkCmZTzpNrg5d">
            Klimatförändringarna är vår tids ödesfråga. Detta ska märkas
            i den ekonomiska politiken. De offentliga investeringarna ska
            öka i utbyggd järnväg, kollektivtrafik, förnybar energi, energieffektivisering,
            laddinfrastruktur m.m.
          </p>
          <head type="h2" xml:id="i-QkfJYqo19MZ9ZbXyBhzKQq">
            5.3 Skattesystemets betydelse för omfördelning
          </head>
          <p xml:id="i-VX19scAuaMbeMro5SD6xkS">
            En viktig förklaring till den ökande ojämlikheten som beskrevs
            i avsnitt 4.3 är skattesystemets utveckling. En studie från Euromod
            har analyserat skattesystemens omfördelande effekter inom EU.
            <ref target="i-2pmwUBfr6FriokHZaVKg46">
              [14]
            </ref>
            Rapporten har 1999 och 2008 som jämförelseår och omfattar ländernas
            direkta skatter (indirekta skatter som t.ex. moms ingår således
            inte i studien). Analysen visar att Sverige under denna period
            gått från att vara ett av de länder vars skattesystem omfördelar
            mest till att ha det minst omfördelande skattesystemet inom EU:s
            ”kärnländer”.
            <ref target="i-3Bn679izTYdrDK75D4bxf3">
              [15]
            </ref>
            År 2005 avskaffades såväl arvs- som gåvoskatten, 2007 avskaffades
            förmögenhetsskatten och 2008 avskaffades fastighetsskatten. Dessa
            förändringar torde vara en starkt bidragande orsak till att det
            svenska skattesystemets utjämnande effekter har minskat så markant.
            Sverige är i dag ett av mycket få länder som vare sig har skatt
            på arv, gåvor eller förmögenheter eller en fastighetsskatt som
            är kopplad till taxeringsvärdet.
          </p>
          <p xml:id="i-8phjUoR5d9MDkpy97AWBcs">
            Till dessa förändringar ska bl.a. läggas att bolagsskattesatsen
            har sänkts i flera steg och att skatten på förvärvsinkomster har
            sänkts med över 110 miljarder kronor genom de olika jobbskatteavdragen.
            Dessutom har skattereglerna för delägare i fåmansföretag (de s.k.
            3-12-reglerna) gjorts mer förmånliga, vilket framför allt har
            gynnat den tiondel av befolkningen som har de högsta inkomsterna.
            Delar av ovannämnda skatteförändringar har genomförts efter 2008,
            varför det finns skäl att tro att skattesystemets omfördelande
            effekter minskat ytterligare. Sammantaget har det svenska skatteuttaget
            minskat förhållandevis mycket under de senaste 20–30 åren, se
            figur 11 nedan. Som exempel kan nämnas att hade skattekvoten förra
            året varit densamma som i början av 00-talet hade skatteinkomsterna
            varit drygt 240 miljarder kronor högre.
          </p>
          <p xml:id="i-GX5ZRsmdmtJF4kPed9sKuK">
            Figur 11 Skattekvot, 1980–2018, procent av BNP
          </p>
          <p xml:id="i-T9udjJaKGSVfARAnmw5q3D">
            Källa: SCB.
          </p>
          <p xml:id="i-9xkuutwgJptUbgJYNzX5G7">
            I avsnitt 5.1 kunde vi konstatera att den ökade ojämlikheten
            för med sig negativa effekter på en rad sociala och hälsorelaterade
            områden. Internationella organisationer som t.ex. OECD och IMF
            har därtill visat att den ökande ojämlikheten påverkat den ekonomiska
            tillväxten negativt. Skattesystemet måste därför göras om så att
            det ökar jämlikheten och därmed också tillväxten.
          </p>
          <head type="h2" xml:id="i-RgnP7Wbw24PH5S9VtSycE9">
            5.4 Det finanspolitiska ramverket
          </head>
          <p xml:id="i-MiRKKXxQ8WVgD7Fnh8Lfq4">
            Det finanspolitiska ramverket består främst av överskottsmålet,
            skuldankaret, systemet med utgiftstak och det kommunala balanskravet.
            Överskottsmålet infördes successivt under andra halvan av 1990-talet.
            Till en början stod Vänsterpartiet bakom överskotts­målet för
            vi menade att det var viktigt att få ned statsskulden som hade
            ökat kraftigt som ett resultat av 1990-talskrisen. Statsskulden
            kom ned fort och omkring 2005/2006 framförde Vänsterpartiet i
            förhandlingar med den dåvarande socialdemokratiska regeringen
            att överskottsmålet borde ersättas med ett balansmål, dvs. att
            de offentliga finanserna skulle vara i balans över en konjunkturcykel.
            I början var vi ganska ensamma i kritiken mot överskottsmålet,
            men allteftersom tiden gick anslöt allt fler ekonomer och fackförbund
            till vår kritik. År 2015 beslutade regeringen att tillsätta en
            parlamentarisk kommitté med uppgiften att göra en översyn av målet
            för de offentliga finanserna. Inom ramen för kommitténs arbete
            slöts en politisk överenskommelse sommaren 2016 mellan sju partier
            som innebar att överskottsmålet sänktes från 1 procent till 0,33
            procent av BNP över en konjunkturcykel. Överenskommelsen innebar
            också att det finanspolitiska ramverket kompletteras med ett s.k.
            skuldankare för den offentliga sektorns konsoliderade bruttoskuld.
            Nivån sattes till 35 procent av BNP. Skuldankaret är inget tak
            eller ett operativt mål utan en riktlinje för den offentliga skulden.
            Vänsterpartiets ingångsvärde i förhandlingarna var att överskottsmålet
            borde ersättas med ett balansmålmål. Vi nådde inte ända fram,
            det blev 0,33 procent, men överenskommelsen var ändå ett steg
            i rätt riktning och något vi därför kunde ställa oss bakom. En
            annan del i överenskommelsen innebär att nivån på överskottsmålet
            ska ses över med jämna mellanrum. Vänsterpartiet anser att nivån
            på målet för de offentliga finanserna bör justeras ned till balans
            över en konjunkturcykel vid nästa översyn. Denna översyn kan med
            fördel ske inom ramen för att hitta en finansieringslösning för
            utbyggnaden av nya stambanor för höghastighetståg.
          </p>
          <p xml:id="i-RWdcXxcixXQqSiu7yb1qut">
            Det finns generellt sett inte något egenvärde i att lånefinansiera
            utgifter. Det viktiga är att nödvändiga investeringar kan genomföras
            när det finns behov och tillgängliga reala resurser. Självpåtagna
            finansiella restriktioner som försvårar eller omöjliggör rationella
            investeringar bör då undgås eller förändras. Saldot i de offentliga
            finanserna kan och bör också ges en konjunkturell stabiliseringseffekt.
            I en lågkonjunktur kan man låta de offentliga finanserna gå med
            underskott för att på så sätt hålla efterfrågan uppe. På lång
            sikt bestäms välståndet av hur tillgängliga resurser organiseras,
            används och fördelas på ett produktivt sätt. I denna motion presenterar
            vi riktlinjerna för en ny skattepolitik som ska finansiera de
            stora samhällsinvesteringar i infrastruktur, bostäder och klimat-
            och energiomställning som vi föreslår.
          </p>
          <p xml:id="i-JKu7JjxumAdDthQrpCVm7E">
            Systemet med 3-åriga utgiftstak är onödigt stelbent. För att
            vara säker på att ha handlingsutrymme i framtiden och att framtida
            utgiftstak inte kommer att hindra en aktiv finans- och arbetsmarknadspolitik
            i händelse av en större ekonomisk kris bör utgiftstaken sättas
            på en nivå som skapar tillräckligt stora budgeteringsmarginaler
            för att hantera denna osäkerhet. Men stora budgeteringsmarginaler
            innebär samtidigt att utgiftstakens styrande roll i budgetprocessen
            urholkas. För att komma till rätta med det nuvarande systemets
            inneboende brister föreslår Vänsterpartiet att utgiftstaken endast
            sätts för det kommande budgetåret. Med en tidshorisont på ett
            år behövs inte lika stora säkerhetsmarginaler, vilket innebär
            att utgiftstakens styrande funktion stärks. Ettåriga utgiftstak
            ökar samtidigt flexibiliteten i finanspolitiken i och med att
            utgiftstaken kan anpassas till konjunkturläget.
          </p>
          <p xml:id="i-Um7VPcCzGXGzCMWPRzGk86">
            Kommunernas balanskrav infördes år 2000. Balanskravet innebär
            att varje kommun och landsting måste upprätta en budget för nästa
            kalenderår där intäkterna överstiger kostnaderna. Kommunernas
            intäkter och utgifter är mycket konjunkturkänsliga. Vid en lågkonjunktur
            försvagas kommunernas finanser snabbt till följd av vikande skatteintäkter
            och stigande utgifter för t.ex. ekonomiskt bistånd. Om inte statsbidragen
            till kommunsektorn ökar i motsvarande mån kommer många kommuner
            och landsting att ställas inför valet att antingen skära ned på
            kostnaderna, vilket ofta betyder färre anställda, eller höja kommunalskatten.
            Oavsett vilket val kommunerna och landstingen gör kommer deras
            beslut att förvärra lågkonjunkturen – balanskravet för kommunsektorn
            är med andra ord procykliskt. Denna utformning av kommunsektorns
            balanskrav är svårbegriplig och skadar såväl kommunernas verksamhet
            som en god och balanserad samhällsekonomisk utveckling. Vänsterpartiet
            föreslår därför att kommunernas balanskrav, precis som är fallet
            beträffande målet för den offentliga sektorns finansiella sparande,
            ska gälla över en konjunkturcykel.
          </p>
          <head type="h1" xml:id="i-Ugzw2H8X8JGt2jkkA2c6WG">
            6 Gemensam välfärd
          </head>
          <head type="h2" xml:id="i-43pJSDDFZVfkVjwLakrhpv">
            6.1 Mer pengar till kommunsektorn
          </head>
          <p xml:id="i-ANZSu6qZ78KVt5QsdV1x9b">
            Som visades i avsnitt 4.3 står kommunsektorn inför stora utmaningar
            de närmaste åren. På kostnadssidan har de demografiskt betingade
            utgifterna stigit markant de senaste åren. För perioden 2020–2022
            väntas de öka dubbelt så mycket som den historiska tillväxten
            1980–2015. Den ekonomiska situationen för kommuner och landsting
            blir än mer kännbar då tillväxten i det reala skatteunderlaget
            mattas av rejält jämfört med konjunkturcykeln 2007–2018. Sammantaget
            leder detta till att kommunsektorn får svårt att upprätthålla
            kvaliteten i välfärden. Figuren nedan visar SKL:s prognos över
            det resursgap som uppstår om kostnaderna växer i takt med befolkningen.
          </p>
          <p xml:id="i-Rpc4kRNSU3bfjeyYvJ96i6">
            Figur 12 Resursgap i kommunsektorn, mdkr
          </p>
          <p xml:id="i-X1sKAYLs4eaZyA5qqG3XFr">
            Källa: SKL, Ekonomirapporten dec. 2018.
          </p>
          <p xml:id="i-T6tFutQJ5sM9ZstCLPDfz8">
            SKL beräknar att det kommer att krävas ett resurstillskott från
            staten på 15 miljarder kronor redan till nästa år för att klara
            av de demografiskt betingade utgiftsökningarna. Det är alltså
            det resurstillskott som krävs för att upprätthålla en oförändrad
            personal­täthet i välfärden. För 2021 och 2022 stiger denna siffra
            till 31 respektive 43 miljarder kronor. Även Konjunkturinstitutet
            visar på stora resursbehov för kommunsektorn. I deras senaste
            prognos, Konjunkturläget, mars 2019, anges ett resursgap på hela
            90 miljarder kronor fram till 2023 för att bibehålla personaltätheten
            på 2019 års nivå. Vänsterpartiet kommer noggrant att analysera
            kommunernas ekonomi och till höstens budgetmotion ge förslag om
            ett samlat resurstillskott till kommunsektorn.
          </p>
          <p xml:id="i-Lv5FfNDnA9L88vJDg7NN9B">
            Kommunsektorn har också ett annat problem att hantera, parallellt
            med de rent finansiella behoven, och det handlar om det stora
            rekryteringsbehov som kommuner och landsting står inför. I Konjunkturinstitutets
            medelfristiga prognoser (2020–2027) antas personaltätheten vara
            konstant i kommunsektorn. Den demografiska utvecklingen, med fler
            äldre och yngre, leder till ett stort behov av personaltillskott
            framöver. För att kunna bibehålla dagens personaltäthet kommer
            den kommunfinansierade sysselsättningen att behöva öka med ca
            137 000 personer fram till 2027.
            <ref target="i-Rcm6QN7duQxZiLNLQru9x8">
              [16]
            </ref>
            Detta behov ska sättas i relation till Konjunkturinstitutets
            prognos för den totala sysselsättningsökningen under samma period,
            som uppgår till 342 000 personer. För att kunna upprätthålla en
            konstant personaltäthet behöver alltså ca 40 procent av den prognosticerade
            sysselsättningsökningen ske i kommunsektorn (inkl. de delar av
            näringslivet som är kommunfinansierade). Detta kommer av förklarliga
            skäl att bli svårt, då näringslivet också har betydande syssel­sättningsbehov.
            För att kommunsektorn ska lyckas med sin personalförsörjning krävs
            stora ansträngningar för att öka välfärdssektorns attraktivitet.
            Det handlar om arbetsmiljön och om att kommuner och landsting
            måste ges resurser till höjda löner och förbättrade arbetsvillkor.
          </p>
          <head type="h2" xml:id="i-CxpRjsT4KAPLdBFCqhEgQ6">
            6.2 Stoppa vinstjakten i välfärden
          </head>
          <p xml:id="i-73DE2XvfUP4R9uTsgNvAbE">
            När vi går till vårdcentralen vill vi vara trygga med att vi
            bemöts utifrån våra behov, inte utifrån hur lönsamma vi är. När
            vi får en behandling ska vi kunna vara säkra på att den ges för
            att göra oss friska, inte för att den är den mest lönsamma. När
            våra barn börjar i skolan vill vi att de möts som elever, inte
            som kunder eller vinstmöjligheter. Där vinsttänkandet styr påverkas
            våra relationer till varandra. Välfärden ska vara en fristad från
            sådant.
          </p>
          <p xml:id="i-9ijLW3BqQ9omJmMr5ReyBH">
            I dag går flera miljarder av det vi betalar i skatt för välfärd
            i stället till privata vinster. Inte sällan går vinsterna dessutom
            till riskkapitalbolag som själva gör sitt bästa för att smita
            från skatt. När ägare plockar ut vinster samtidigt som förskolebarn
            får sämre mat visar det vad vinstjakten leder till. Om en verksamhet
            en dag inte längre är lönsam kan ägarna låta den gå i konkurs.
            Sådana konkurser har drabbat tiotusentals elever.
          </p>
          <p xml:id="i-6McjJiG7fsakyFj5nhwJrK">
            Det som kostar mest pengar, och som är avgörande för kvaliteten
            i välfärden, är personal. Därför är det inte konstigt att det
            är personalen företagen oftast sparar in på för att göra vinst.
            Till exempel har privat äldreomsorg och privata skolor lägre personal­täthet
            än vad kommunala äldreboenden och skolor har. Då blir det mindre
            tid för de äldre och för eleverna. Samtidigt är lönerna lägre
            i privat äldreomsorg och i de privata skolorna. Lägre personaltäthet
            ökar också stressen för de anställda.
          </p>
          <p xml:id="i-89z75GyKHqGczF6KUx9Eg5">
            Vinstintresset förvrider välfärdens sätt att fungera. Vårdcentraler
            och läkarmottagningar etablerar sig mycket oftare i områden där
            folk är välbeställda och relativt friska. Det gör att vårdens
            pengar går dit och inte räcker till vården i områden där människor
            har lägre inkomster och där ohälsan är högre. På liknande sätt
            prioriterar ofta vinstdrivna skolor att dra till sig elever från
            studievana hem. Det ökar segregationen i skolan, vilket påverkar
            alla elever och skolor negativt.
          </p>
          <p xml:id="i-SBRzZSTaKg773WdigUTRwx">
            Vänsterpartiet motsätter sig denna utveckling. Vinstjakten i
            välfärden måste stoppas. Vi föreslår därför att den modell för
            vinstbegränsning som föreslogs i betänkandet Ordning och reda
            i välfärden (SOU 2016:78) införs.
          </p>
          <head type="h2" xml:id="i-N5YLRk7msdpu2Fsb3v7PZg">
            6.3 Jämlik sjukvård med hög kvalitet
          </head>
          <p xml:id="i-LwEknUib5zaRgg2j1BJfiN">
            Vänsterpartiet vill ha en sjukvård som utgår från en social helhetssyn
            och skapar en jämlik tillgång till vård. Hälso- och sjukvården
            ska aktivt samarbeta med andra samhällsaktörer för minskade klassklyftor
            när det gäller hälsa. Det finns i dag stora skillnader som behöver
            utjämnas i Sverige. De stora hälsoklyftorna tenderar att bli större.
            Klyftan i medellivslängden har ökat. Exempelvis lever män som
            tillhör de tio procent i samhället som har högst inkomster i genomsnitt
            nio år längre än de män som har de tio procent lägsta inkomsterna.
            För kvinnor är skillnaden sju år. Vi vet också att de som bor
            i kommuner med större andel människor med högre utbildningsnivå
            lever längre än personer i kommuner med en högre andel personer
            som har kortare utbildning. Statistik visar att andelen personer
            som dör till följd av hjärt- och kärlsjukdomar har minskat i hela
            befolkningen men med en mer betydande minskning hos personer som
            är höginkomsttagare. Det är viktigt att ta dessa siffror på allvar
            och att skapa en politik som inte drar isär vårt samhälle mer.
            Det blir tydligt att vi håller på att bygga in en orättvisa i
            vårt grundläggande välfärdssystem, det anser Vänsterpartiet behöver
            förändras.
          </p>
          <p xml:id="i-BMf2YeiFmE5qPRUwVMfpc7">
            Den pågående privatiseringen av välfärden innebär att ojämlikheten
            och ohälsan ökar. Det blir ohållbart att skattepengar göder riskkapitalister
            och inte återinvesteras i det gemensamma. Det enda sättet att
            klara framtidens vårdbehov är att slå vakt om en skattefinansierad
            vård.
          </p>
          <p xml:id="i-HmjpPRHPXKSu5G86XR32dw">
            Ojämlikheten i hälsa ökar kraftigt på grund av reformer som öppnat
            upp för privatiseringar och marknadsanpassningar. Framför allt
            får patienter i socioekonomiskt eftersatta områden betala ett
            högt pris för detta. I dag upphandlas verksamheter nästan uteslutande
            genom lagen om valfrihetssystem (LOV). Dessutom har det införts
            en kundvalsmodell för primärvården i hela landet som innebär att
            alla regioner i Sverige är skyldiga att ha vårdvalssystem med
            full etableringsfrihet inom sin primärvård. Regionerna har inte
            längre möjlighet att fritt välja system; privatiseringen av den
            svenska sjukvården har därigenom fått totalt lagstöd och blivit
            norm. I och med den lagstiftningen är det inte heller möjligt
            att demokratiskt styra var vårdcentralerna ska etablera sig. Lönsamhetskriterier
            har överordnats befolkningens behov av jämlik vård. Det är inte
            vårdbehoven utan de ekonomiska incitamenten som styr.
          </p>
          <p xml:id="i-C1f9zTbb42cE4jGRataWYV">
            Det är av stor vikt att en storsatsning görs på primärvården
            under den kommande mandatperioden. Arbetet med att utveckla primärvården
            till en fullt utbyggd första linje måste fortsätta.
          </p>
          <p xml:id="i-H4cKnJJFCEJEuKfhWZ1orj">
            I dag vittnar flera hälso- och sjukvårdsinstanser om en alarmerande
            plats- och personalbrist. Det är en angelägen och nödvändig del
            att lösa för att säkerställa god och adekvat vård. Vänsterpartiet
            anser det inte vara rätt väg att gå att återinföra kömiljarder
            utan vill i stället satsa på långsiktiga lösningar där kvalitet
            står i fokus. Att ha tillgång till personal med rätt kompetens
            i hela landet är en ödesfråga för en jämlik hälso- och sjukvård.
            Vården måste vara organiserad och bemannad för att kunna möta
            behovet av allt från en kunnig medicinsk bedömning till hjälp
            med skräcken inför sprutan. Det handlar om fler utbildade undersköterskor,
            dietister, specialistläkare, specialistsjuk­sköterskor och distriktsläkare,
            eller fler lokalvårdare med goda kunskaper i hur städning på sjukhus
            ska gå till. Det behövs en ökad statlig styrning över resurs-
            och kompetens­utvecklingen. Vidare måste det även skapas förutsättningar
            för att få den erfarna personalen att stanna och göra ett bra
            jobb med det de är utbildade för och vill arbeta med. I dag får
            den personal som finns kvar arbeta övertid och skjuta upp sina
            sommarsemestrar och sedan, när de har lämnat för att de inte står
            ut med de dåliga villkoren, måste arbetsgivaren hyra in dem i
            korta perioder för en markant högre kostnad från ett bemanningsbolag.
            Därför krävs riktade insatser för att förstärka personalens villkor
            inom hälso- och sjukvården.
          </p>
          <p xml:id="i-5VAVL2FvJiThYNj5EKq3fq">
            Enligt Världshälsoorganisationen riskerar psykisk ohälsa att
            bli den största globala sjukdomsorsaken för världens befolkning
            år 2030. Sverige utgör inget undantag. Under de senaste åren har
            stort fokus och politiska insatser lagts på att definiera och
            förtydliga att primärvården ska bli basen inom svensk sjukvård.
            Om primärvården ska kunna bära detta ansvar fullt ut även när
            det gäller psykisk sjukdom eller psykiatriska diagnoser krävs
            en fortsatt förstärkning av primärvårdens resurser. Det bör därför
            finnas god tillgång till personal med lämplig utbildning och erfarenhet
            som kan erbjuda psykologisk behandling inom primärvården. Det
            är även viktigt att ha tillgång till psykosocial kompetens i form
            av kuratorer som kan ge stödsamtal samt sjuksköterskor och annan
            vårdpersonal som kan skapa möjligheter till en god vård för patienterna.
            Om fler får tillgång till behandling i ett tidigt skede ökar chanserna
            att förebygga allvarligare tillstånd.
          </p>
          <p xml:id="i-6nu1sZY9tgcZnPj79SoK8d">
            För att komma till rätta med utmaningar med rekryteringsproblem
            på landsbygden krävs satsningar på specialistutbildning av t.ex.
            sjuksköterskor. Det är också nödvändigt med satsningar på digitalisering
            i regional regi.
          </p>
          <head type="h2" xml:id="i-JoksxqAVwc8Gs6XcNgyBqB">
            6.4 Stärkt äldreomsorg
          </head>
          <p xml:id="i-9MFPGr1TYUtrG3Vimem1K">
            När man blir äldre ska man mötas med trygghet, omsorg och värdighet.
            Ett land som säger sig ha råd med skatteavdrag för städning i
            hemmet måste i stället ta sig råd med en värdig äldrevård som
            rymmer både promenader i solen och personal som har tid att ta
            hand om våra äldre. Utbredningen av RUT-tjänster har förstärkt
            ojämlikheten bland äldre.
          </p>
          <p xml:id="i-Vr7tSxYL4wQN9LDC2AAJbE">
            Vänsterpartiet vill utveckla framtidens äldreomsorg och satsa
            på ökad personaltäthet och fortbildning inom äldreomsorgen men
            också på att utveckla moderna och välfungerande boenden, bra mat
            och avgiftsfria trygghetslarm. Den som levt ett långt liv ska
            i äldreomsorgen finna både gemenskap och underhållning, och det
            ska finnas gott om aktiviteter att ägna sig åt.
          </p>
          <p xml:id="i-3KGSVVcHW5MfANzBVeNV8h">
            En bra äldreomsorg är inte bara en välfärdsfråga, det är också
            en viktig jämställd­hetsfråga. Det är framför allt kvinnor med
            låga inkomster som avstår hemtjänst när de blir äldre och tar
            hjälp av sina döttrar i stället. Kvinnor är klart överrepresenterade
            både bland personal och bland de anhöriga som tar ett stort ansvar
            för äldre familjemedlem­mar. En utbyggd och välfungerande äldreomsorg
            är en förutsättning för att kvinnor ska kunna delta fullt ut på
            arbetsmarknaden. För att få en jämlik äldreomsorg behöver kommunerna
            tillföras tillräckliga resurser och arbetsvillkoren för äldreomsorgens
            personal förbättras.
          </p>
          <p xml:id="i-5Ybjh3skKuqCHwhGio48v3">
            Personalen är grunden för en bra, värdig och trygg äldreomsorg.
            Det är personalen som bygger äldreomsorgen. Bra bemanning är en
            förutsättning för att personalen ska få tid för möten med de äldre
            och göra ett bra jobb. Det är också viktigt att stärka personalens
            villkor och arbetsmiljö. Delade turer och många korta pass är
            mycket vanligt förekommande inom äldreomsorgen och medför stress
            och dålig återhämtning.
          </p>
          <p xml:id="i-9fZZbYJmMEebg6rPCwYgJD">
            Sedan början av 2000-talet har en omfördelning skett från särskilt
            boende till insatser i det egna hemmet, och antalet personer som
            bor i särskilt boende har minskat drastiskt. Samtidigt har antalet
            äldre ökat i befolkningen. De som är 80 år har blivit nära 10
            000 fler sedan 2006, vilket borde ha inneburit ett ökat behov
            av platser på särskilt boende. Under samma period har fler personer
            beviljats hemtjänst.
          </p>
          <p xml:id="i-8ifNSU42qwKMgmPqVZXDsd">
            Antalet äldreboendeplatser har minskat och kommunerna har i stället
            satsat på att fler ska bo hemma med hemtjänst. Fler och fler får
            avslag på sina ansökningar om särskilt boende. Det är ett sätt
            att hålla nere kostnadsökningarna när antalet äldre ökar. Vänsterpartiet
            anser att den här utvecklingen är negativ för kvaliteten inom
            äldre­omsorgen och att den går ut över de äldres behov samt begränsar
            äldres möjligheter till inflytande och valfrihet. Äldre ska kunna
            bo hemma så länge de själva vill, men när behovet av stöd ökar
            och de vill flytta måste det finnas möjlighet till det.
          </p>
          <head type="h2" xml:id="i-7C4o1qsi21PT5yLhZEcaSk">
            6.5 Likvärdig skola
          </head>
          <p xml:id="i-8UvVoZZPH664KEwKdW3g9F">
            För Vänsterpartiet är allas rätt till kunskap det viktigaste
            målet med utbildningspolitiken. Alla elever ska ha samma rätt
            till kunskap, lärande och utveckling oavsett bakgrund och förutsättningar.
            Alla elever ska kunna lita på att de går i en bra skola. För att
            det ska vara möjligt krävs en nationellt likvärdig skola.
          </p>
          <p xml:id="i-Mcf35Uz2qSm6hVT15Fy23y">
            De senaste decennierna har utvecklingen gått åt fel håll. Skolan
            har gått från att vara en klassutjämnare till att vara en klassförstärkare.
            Undersökningar visar att likvärdig­heten i den svenska skolan
            har försämrats sedan slutet av 1990-talet. Skillnaderna i resultat
            och kunskaper har ökat mellan elever, skolor och kommuner. I dag
            har inte alla elever samma rätt till kunskap i praktiken.
          </p>
          <p xml:id="i-9SqmYAnZiRVSrqwtBe4qLX">
            Skolsegregationen är den viktigaste orsaken till de försämringar
            i resultat som vi har sett på senare år. Elever från familjer
            med utbildningstradition samlas på vissa skolor medan andra elever
            som i utgångspunkten kan ha svårare att nå målen samlas på andra
            skolor och halkar efter alltmer. Ett högkvalitativt skolsystem
            är enligt Vänsterpartiets mening ett system där inget barn ska
            behöva finna sig i att gå i en skola som ger sämre förutsättningar
            än andra skolor, utan alla elever ska kunna lita på att de går
            i en bra skola.
          </p>
          <p xml:id="i-HVsGxt5cko4pdkUErVzdfk">
            En förutsättning för ett riktigt bra skolsystem är att det fokuserar
            på det viktigaste. Kvaliteten och behoven ska alltid komma i första
            rummet, inte möjligheten att berika sig på verksamheten. I skola
            och förskola ska det finnas personal så att varje barn får det
            stöd hen behöver, något som inte får prioriteras ned för att skapa
            vinstutdelning till ägarna. För att nå dit behöver skolan avkommersialiseras.
            Vänsterpartiet anser att skolans mål ska vara att ge eleverna
            den bästa kunskapen – inte att generera vinst till privata bolag.
          </p>
          <p xml:id="i-FZXDaV3vfEFSyveaQxUcDq">
            Vänsterpartiet och föregående regering tillsatte en välfärdsutredning
            2015, Ordning och reda i välfärden. Utredningen fick i uppdrag
            att föreslå ett nytt regelverk för offentlig finansiering av privat
            utförda välfärdstjänster, inklusive skolan. Syftet med utredningen
            har varit att säkerställa att offentliga medel används till just
            den verksamhet de är avsedda för och att eventuella överskott
            som huvudregel ska återföras till den verksamhet där de uppstått.
            Under riksdagsåret 2017/18 avslog riksdagen ett förslag som byggde
            på utredningen. Vänsterpartiet menar att det fortfarande finns
            ett behov av vinstbegränsningar inom välfärden i allmänhet och
            skolsektorn i synnerhet. Tyvärr har nuvarande regering med sitt
            samarbete åt höger valt att gå en annan väg där vinstjakten tillåts
            fortsätta nästan helt obegränsat. För en likvärdig utbildning
            behövs ett slut på vinstintresset inom skolväsendet.
          </p>
          <p xml:id="i-6Zp3YSzjYAKccNKwxNS7AJ">
            Vänsterpartiet stödde kommunaliseringen av skolan i början av
            1990-talet. Vi menade att ett kommunalt driftsansvar för skolverksamheten
            skulle ses som ett led i en ökad decentralisering och demokratisering
            av den offentliga sektorn. Vi lyfte dock i samband med reformen
            en rad farhågor. Vi var bekymrade över att statens kostnader för
            skolan skulle vältras över på kommunerna och att likvärdigheten
            mellan skolorna och kommunerna skulle minska. Att kommunerna skulle
            betrakta skolan som en kommunal verksamhet som alla andra som
            man gör besparingar på när den kommunala ekonomin kärvar. Sedan
            kommunaliseringen kan vi se hur underhållet av lokalerna blivit
            alltmer eftersatt och hur lärare fått allt fler arbetsuppgifter,
            vilket bidragit till en försämrad arbetsmiljö. För att kunna skapa
            en likvärdig och bra skola i hela landet behöver staten därför
            återta huvudmannaskapet för skolan.
          </p>
          <head type="h2" xml:id="i-GQsZku1q18a23kE6B4iSQd">
            6.6 En mänsklig sjukförsäkring
          </head>
          <p xml:id="i-4NQhWVe4D3aYnzubxHxvPY">
            Var och en av oss ska känna en trygghet i att vi klarar oss ekonomiskt
            om vi blir sjuka. Det finns ett starkt stöd i befolkningen för
            att viktiga trygghetssystem som sjukförsäkringen ska finansieras
            gemensamt och solidariskt. Den tidigare alliansregeringen och
            också den nuvarande regeringens attacker mot sjukförsäkringen
            har lett till att sjuka utförsäkras. Sverige har blivit ett land
            där sjukdom för många har kommit att innebära fattigdom. Detta
            urholkar legitimiteten i och förtroendet för sjukförsäkringen.
            Det krävs en rad förändringar för att återupprätta en sjukförsäkring
            som bygger på trygghet och solidaritet mellan oss alla som omfattas
            av försäkringen. LO menar att det regelverk som nu är styrande,
            med fasta tidsgränser inom sjukförsäkringen, drabbar LO-kvinnor
            hårdast och att systemet förstärker köns- och klassorättvisorna.
            <ref target="i-JKMQDDjXnK2pZhU6JCLNm5">
              [17]
            </ref>
            Tidsgränserna har gjort försäkringen stelbent och flyttat riskerna
            och ansvaret för sjukdom till den enskilde.
          </p>
          <p xml:id="i-AaUyQFrc5jsVNKsssPEUCq">
            En viktig aspekt av sjukskrivningarna är möjligheten till adekvat
            rehabilitering och anpassning av arbetsplatserna. Det är till
            arbetet en person ska rehabiliteras och därför måste arbetsgivaren
            bli en nyckelaktör. Vidare anser Vänsterpartiet att rehabiliterings­kedjan
            bör slopas och ersättas av ett individuellt anpassat system där
            fokus hamnar på medicinska insatser, rehabilitering och arbetsprövning
            utifrån förmågor hos den enskilde. Individanpassning bör vara
            central i sjukförsäkringen och därför anser Vänsterpartiet att
            även ersättning bör finnas i flera steg än dagens fyra, det kommer
            att underlätta och göra det mindre riskabelt att pröva att börja
            arbeta igen. Vid prövning av sjukpenning och sjukersättning ska
            Försäkringskassan göra en helhetsbedömning som kan väga in flera
            saker såsom ålder, arbetslivserfarenhet och bosättningsort. Den
            som är sjuk måste bli prövad mot arbeten som faktiskt finns på
            arbetsmarknaden. Taket för sjukpenningen och sjukersättning måste
            höjas för att säkra dess långsiktiga legitimitet. Vi vill se över
            hela sjukförsäkringen.
          </p>
          <p xml:id="i-FQvvkZquZYAL1rxg9GHFwU">
            Det krävs också ytterligare förbättringar för de som är mer varaktigt
            sjuka och som uppbär sjuk- eller aktivitetsersättning. Centralt
            i sammanhanget är också att mjuka upp de väldigt hårda krav som
            finns i dag för att över huvud taget kunna få sjuk- eller aktivitetsersättning.
            Därtill behöver ersättningsnivån i sjukersättning höjas.
          </p>
          <head type="h2" xml:id="i-6UxmgSfJcNGfNbxKjRCbfY">
            6.7 Ett pensionssystem med pensioner som det går att leva på
          </head>
          <p xml:id="i-VD1L7FGzcZhzh64etMpvt4">
            Det nuvarande pensionssystemet cementerar den ojämlikhet som
            finns på arbetsmarknaden i dag. Det fungerar omfördelande från
            lågavlönade till högavlönade genom att de som kan jobba länge,
            och därmed betala in pensionsavgift länge, premieras och för de
            som inte kan det, t.ex. på grund av tunga arbetsuppgifter, finns
            ingen kompensation. Den som har haft goda arbetsvillkor och en
            stor grad av kontroll i sitt arbete har lägre risk för sjukskrivning,
            vilket gör pensionen större. Många med sådana arbeten kan och
            vill fortsätta att arbeta efter 65 år och då blir pensionen högre.
            Den som däremot har haft avbrott för sjukskrivningar och arbetslöshet
            eller går i pension tidigare på grund av att kroppen är utsliten
            av ett hårt arbetsliv får lägre pension. Systemet premierar därmed
            högre tjänstemän och akademiker som kommer in i systemet sent
            och kan jobba länge medan LO-grupper som börjar jobba i tidig
            ålder och slits ut tidigt straffas med sänkta pensioner.
          </p>
          <p xml:id="i-DY7jgtLmFdzfWvKm4NppEw">
            Pensionssystemet tar ingen hänsyn till att klyftorna i utbildning
            och inkomst även skapar klyftor i medellivslängd. Pensionssystemet
            och den förda politiken har också medfört att Sverige i dag har
            en högre andel fattigpensionärer än övriga Norden.
          </p>
          <p xml:id="i-HvJMM3VhoFjVHhATVeeKc2">
            Pensionssystemet förstärker också de könsorättvisor som finns
            på arbetsmarknaden. Kvinnor har i genomsnitt 68 procent av mäns
            pension och skillnaden ökar med åldern.
          </p>
          <p xml:id="i-RqivGSxVtaYVrWHbPGCTYV">
            Uträkningar som gjorts visar att framtidens pensionärer kommer
            att bli allt fattigare. Kommunalarbetare och industriarbetare
            får ca 47 procent av sin slutlön i pension. För att inte riskera
            fattigdom brukar en pensionsnivå på 60–70 procent av slutlönen
            anses nödvändig. Även med inräknad tjänstepension ligger många
            arbetaryrken långt under detta. För den som i dag är ung och planerar
            att gå i pension vid 65 kommer slutlönen att bli ännu lägre. Dagens
            80-talister riskerar att få pensioner som ligger en bit under
            45 procent av lönen om systemet inte förbättras.
            <ref target="i-DF6XkRemDqmgpwG7rFGhKi">
              [18]
            </ref>
          </p>
          <p xml:id="i-6RNTmGKcaJdmDPD8yLL6EV">
            Vänsterpartiet vill ha ett nytt pensionssystem som ger alla människor
            möjlighet att leva på sin pension, inte bara de som varit höginkomsttagare.
            Pensionssystemet måste ge alla ekonomisk trygghet, och man ska
            i god tid kunna räkna ut hur stor pensionen blir. Vi vill också
            ha en öppen och demokratisk process kring pensionerna i stället
            för den nuvarande icke-transparanta pensionsgruppen. Skillnaderna
            mellan kvinnors och mäns pensioner är stora, och hälften av alla
            kvinnor tvingas ta ut garantipension till någon del för att klara
            sig. Till exempel kompenseras inte för föräldraledighet och sjukpenningdagar
            på ett bra sätt.
          </p>
          <p xml:id="i-Mizc8exZfgVrWZRobTFABH">
            Vänsterpartiet anser att det nuvarande pensionssystemet är oförutsägbart
            och kraftigt underfinansierat och skapar otrygghet för människor.
            Vi vill se ett pensionssystem som ger högre pensioner och som
            är utformat så att människor kan känna trygghet i att pensionen
            kommer att gå att leva på.
          </p>
          <head type="h2" xml:id="i-GSNNiMKXMsDbfWj1L8gqZu">
            6.8 LSS
          </head>
          <p xml:id="i-GF9gWyiAaAHKcA5sg5o5sv">
            Utvecklingen för LSS och den personliga assistansen har under
            de senaste åren varit förödande. Från början var LSS en revolutionerande
            rättighetslagstiftning där människors individuella behov skulle
            vara styrande, och den skulle ge människor rätt att leva ett liv
            som andra med delaktighet, egenmakt och självbestämmande oavsett
            funktionalitet. Men under de senaste 10 åren har tillämpningen
            av lagstiftningen förändrats i kombination med att politiska viljeriktningar
            om att dämpa kostnaderna fått kraftigt genomslag. Tusentals människor
            har förlorat hela eller delar av sin assistans, och i dag beviljas
            endast 1 av 10 nyansökningar om personlig assistans av Försäkrings­kassan.
          </p>
          <p xml:id="i-F2LCuk7JRmwJJ5EvUjmdG3">
            En avgörande begränsning av rättstillämpningen kom 2009 med en
            dom som ansåg att grundläggande behov måste vara integritetsnära
            för att kunna berättiga till personlig assistans. Mellan 2014
            och 2017 har ytterligare domar gjort det i princip omöjligt att
            få personlig assistans. Bland annat ansågs inte att andning och
            sondmatning, egenvård eller det s.k. femte grundläggande behovet
            som grundläggande behov. Det femte grundläggande behovet avser
            annan hjälp som förutsätter ingående kunskaper om den funktionshindrade.
            Detta i kombination med den förra regeringens skarpare skrivningar
            om besparingskrav i regleringsbrevet till Försäkringskassan har
            varit helt förödande för de personer som ska ha rätt till personlig
            assistans.
          </p>
          <p xml:id="i-AfzduTt3aq3e7XPe4hiMi6">
            Till följd av den massiva kritik som riktades mot regeringens
            politik angående den personliga assistansen har vissa förändringar
            tvingats fram. Nu senast med en lagändring som ska säkerställa
            att andning och sondmatning ska anses vara grundläggande behov.
            Det är bra men dessvärre riskerar lagändringen att bli tandlös
            om man inte justerar lagen för domen från 2009. Utgångspunkten
            för att berättigas till personlig assistans måste vara människors
            behov inte dess karaktär. Att tolka vilka delar av ett behov som
            ska ses som integritetsnära innebär att även om lagen förtydligar
            vilka moment som ska tolkas som grundläggande behov (t.ex. sondmatning
            och andning) så kvarstår problemet med att avgöra huruvida behovet
            är integritetsnära eller inte. Därmed kommer mycket få personer
            att bli hjälpta.
          </p>
          <p xml:id="i-P4iH4YAcsc5F2FgBUT7tPF">
            Vänsterpartiet anser att en ny utredning skyndsamt måste tillsättas
            med syftet att LSS justeras efter all den förändring av rättstillämpningen
            som skett från 2009 fram till i dag i helhet. Utgångspunkten ska
            vara att återgå till det som är grundintentionen i förarbetet
            till lagstiftningen och utifrån det utvecklas och moderniseras.
            Alla ska ha rätt att leva ett liv som andra med utgångspunkt från
            våra individuella behov oavsett vår funktionalitet. LSS ska återupprättas
            som en rättighetslagstiftning som styrs av behov och garanterar
            grundläggande rättigheter.
          </p>
          <head type="h2" xml:id="i-WoKdXmiweRUYev5NkEfFkm">
            6.9 Kultur för alla
          </head>
          <p xml:id="i-Pa9ohvnyjztJZLCRLouvRZ">
            Kulturen spelar en central roll som mötesplats i ett demokratiskt
            samhälle. Genom kulturen kan olika grupper och individer både
            få uttrycka och ta del av tankar och känslor. Kulturpolitiken
            är därför ett viktigt verktyg i arbetet för att försvara principerna
            om de mänskliga rättigheterna och alla människors lika värde.
            Att uttrycka sig genom konsten är en fundamental mänsklig rättighet.
            Vänsterpartiet är konsekvent försvarare av konstnärlig frihet
            och yttrandefrihet. Varje konstnärligt uttryck är unikt och en
            viktig del av det samhälle vi lever i. Resultatet av konstnärligt
            skapande kan därför inte likställas med vanliga varor och tjänster
            utan har en särskild dimension. Marknads­krafterna kan inte ensamma
            garantera att det finns en mångfald av kulturuttryck, varken lokalt,
            regionalt, nationellt eller internationellt, utan huvudansvaret
            för detta vilar på det allmänna och på kulturpolitiken i stort.
            Det måste därför skapas förutsättningar för att alla ska få möjlighet
            att utveckla sin skapande förmåga och vara aktiva deltagare på
            likvärdiga villkor i kulturlivet.
          </p>
          <p xml:id="i-Fow1vzKprFowQmznTXH9C4">
            Vi vill satsa på kultursamverkansmodellen för att kulturen ska
            nå ut i hela landet. Professionellt verksamma kulturskapare måste
            ha möjlighet att leva på sitt kulturskapande under rimliga förhållanden.
            Därför vill vi bl.a. verka för att kulturskaparna får en bättre
            ersättning för sitt arbete, att fler får fast anställning på kulturinstitutionerna
            och att socialförsäkringarna anpassas efter den verklighet som
            de frilansande kulturskaparna lever i.
          </p>
          <p xml:id="i-LkaJPtWbYacxi88X7Cno8j">
            Vi vill satsa på folkbiblioteken och verka för att varje skola
            ska ha tillgång till ett skolbibliotek bemannat med skolbibliotekarie.
            Skolan och den kommunala kulturskolan spelar en viktig roll för
            barns och ungas tillgång till kultur och konstnärliga uttryck.
            Vi vill stärka alla barn och ungdomars möjlighet att själva prova
            på och utöva teater, dans, musik m.m. inom ramen för kulturskolans
            verksamhet.
          </p>
          <p xml:id="i-jW8WKDQ9hmPBH9RVSx1RZ">
            Idrotten ska vara jämställd och tillgänglig för alla, oavsett
            ekonomiska förutsätt­ningar eller funktionsnedsättning. Vi vill
            verka för att barns och ungdomars deltagande i idrott inte ska
            vara en klassfråga.
          </p>
          <head type="h1" xml:id="i-W8qitcQzeJ7k2r4BUrbQvz">
            7 Ett hållbart arbetsliv med plats för fler
          </head>
          <p xml:id="i-Uxy1hjJZonKmvBrhB8qorc">
            Vänsterpartiet vill ha ett tryggt och hållbart arbetsliv med
            plats för fler. Ett arbetsliv med stark anställningstrygghet,
            trygga arbetsvillkor och god arbetsmiljö. Ett arbetsliv som ger
            möjlighet till inflytande, delaktighet och utveckling. Dagens
            arbetsliv är varken hållbart eller inkluderande. En stor grupp
            löntagare har osäkra anställningar och på många arbetsplatser
            är arbetsmiljön bristfällig. Hög arbetsbelastning, stress och
            låg bemanning leder till skador, ohälsa och arbetsolyckor, i en
            del fall med dödlig utgång. Det är hög tid att vända utvecklingen
            och skapa ett tryggt och hållbart arbetsliv på löntagarnas villkor.
          </p>
          <head type="h2" xml:id="i-VdG8qS2QtmxxUGu6yaEG5U">
            7.1 Arbetsförmedling, utbildning och arbetsmarknadsåtgärder
          </head>
          <p xml:id="i-FMryBA1seST1ZSShs7AwTN">
            Vänsterpartiet förespråkar en aktiv statlig arbetsmarknadspolitik
            med tonvikt på god matchning, kunskapshöjande insatser och funktionella
            stöd riktade till de individer som bäst behöver dem. Insatserna
            ska bidra till en väl fungerande arbetsmarknad där människors
            kompetens och vilja att arbeta tas till vara.
          </p>
          <p xml:id="i-QPJgcGe9jtN92HoqGDfZmW">
            7.1.1 Arbetsförmedling
          </p>
          <p xml:id="i-C5EPzYhtarTcjRALgNz4qB">
            En sammanhållen statlig arbetsförmedling med nationell överblick
            är en förutsättning för att kunna föra en aktiv arbetsmarknadspolitik.
            Arbetsförmedlingen ska finnas i hela landet för att garantera
            att alla medborgare ges ett likvärdigt stöd oavsett var man bor.
            Det nuvarande kontrollsystemet med aktivitetsrapporter – som bygger
            på ett överdrivet misstänkliggörande och kontrolltänkande och
            som skapar behov av en kostsam byråkrati – ska avskaffas. Myndigheten
            ska fokusera på att rusta de arbetssökande och matcha dem mot
            de jobb som finns och växer fram. Insatserna ska vara individuellt
            anpassade och effektiva. Samrådet mellan Arbetsförmedlingen och
            arbetsmarknadens parter bör stärkas i syfte att ta till vara parternas
            unika kompetens om arbetsmarknadens funktionssätt. Myndighetens
            samverkan med kommuner, regioner och näringsliv bör utvecklas.
            Verksamheten ska bedrivas i offentlig regi utan vinstintresse,
            och antalet privata aktörer bör begränsas.
          </p>
          <p xml:id="i-UYusyLn9TfTPN1iQhv5dPs">
            Arbetsförmedlingen står nu inför mycket stora förändringar. Kraftiga
            nedskärningar väntar i form av uppsägningar och nedläggningar
            av lokala kontor, ett resultat av den budget som högerpartierna
            drev igenom i december 2018. Utöver detta har regeringen, Liberalerna
            och Centerpartiet kommit överens om att privatisera stora delar
            av Arbetsförmedlingens verksamhet. Vänsterpartiet säger nej till
            dessa försämringar. Vi vill i stället att Arbetsförmedlingen ska
            reformeras i en helt annan riktning och att detta ska ske på basis
            av en seriös och genomtänkt diskussion om den samlade arbetsmarknadspolitiken.
            Det kräver förutom ändringar av Arbetsförmedlingens uppdrag även
            en större samverkan med andra myndigheter och instanser, där den
            enskildes behov och samhällets vilja att stödja står i centrum.
            Med dagens kaotiska situation som utgångspunkt vill vi i dagsläget
            höja anslagen till myndigheten och behålla Arbetsförmedlingen
            i offentlig regi. De uppsägningar och kontorsnedläggningar som
            aviserats ska stoppas.
          </p>
          <p xml:id="i-B597oGh1z9j55WcBNXAxd2">
            7.1.2 Utbildning
          </p>
          <p xml:id="i-2t6jkSTnUxRNBAJ37kQM5p">
            Arbetsmarknadsutbildning är ett av de viktigaste verktygen i
            en aktiv arbetsmarknads­politik. Det leder i hög utsträckning
            till arbete och ger långsiktigt positiva effekter på deltagarnas
            arbetsinkomster. Trots detta har antalet deltagare i arbetsmarknadsutbild­ning
            minskat de senaste åren.
            <ref target="i-TxsxpnYY18KaMVrYp4aS16">
              [19]
            </ref>
            Vänsterpartiet anser att fler arbetslösa borde ges möjlighet
            att delta i arbetsmarknadsutbildning. För att åstadkomma detta
            bör antalet platser utökas. Samtidigt behöver kvaliteten på utbildningarna
            förbättras och i högre grad än i dag riktas mot bristyrken. Särskild
            vikt bör läggas på att erbjuda utbildningar till kvinnor som fortfarande
            är underrepresenterade i arbetsmarknadsutbildningarna.
          </p>
          <p xml:id="i-VsjoKrbSnT59dRBLv7z1Di">
            Utöver traditionell arbetsmarknadsutbildning bör arbetssökande
            i större utsträckning erbjudas utbildning inom det reguljära utbildningssystemet.
            Arbetsförmedlingen bör därför ges större möjligheter att anvisa
            arbetssökande till olika former av yrkesutbild­ningar inom yrkesvux,
            yrkeshögskola och högskola. Antalet utbildningsplatser bör utökas.
          </p>
          <p xml:id="i-TctCTJkXQoCFnaPWcVceVg">
            Många arbetssökande saknar i dag grundläggande utbildning. Samtidigt
            krävs ofta minst gymnasieutbildning för att få ett arbete och
            det är även nödvändigt för att kunna studera vid en yrkeshögskola
            eller ett universitet. För att öka människors möjligheter på en
            arbetsmarknad som ställer allt högre krav vill vi utöka antalet
            platser inom den kommunala vuxenutbildningen.
          </p>
          <p xml:id="i-FY4xVRRXDxL1DxcqsFgRBr">
            Genom att satsa mer på utbildning och kunskapshöjande insatser
            rustar vi de arbetssökande för att bättre möta arbetsmarknadens
            efterfrågan. Utbildningen ska hålla hög kvalitet och vara anpassad
            efter individens behov, kompetens och förutsättningar.
          </p>
          <p xml:id="i-N1FyN9vvoAJ15WUCH1L8XQ">
            Utbildning ska både vara en rättighet och en möjlighet i hela
            landet. För att höja kvaliteten i högskolans utbildningar och
            för att bättre möta arbetsmarknadens behov av kompetensutveckling
            bör högskolans styrning och resurstilldelning ses över i linje
            med några av de förslag som lyfts av Styr- och resursutredningen.
          </p>
          <p xml:id="i-JtKsBLr5gVLG8Q6R7jeRqf">
            7.1.3 Arbetsmarknadsåtgärder
          </p>
          <p xml:id="i-K4XGswWU6A8rTMaSKTLf2a">
            För individer som står väl rustade som har utbildning och kompetens
            som efterfrågas på arbetsmarknaden samt ett bra kontaktnät är
            insatser för matchning ofta tillräckliga. För många andra är praktik,
            arbetsmarknadsutbildning eller andra kompetenshöjande insatser
            viktiga och gör skillnad för chanserna på arbetsmarknaden. För
            den som varit arbetslös länge eller har nedsatt arbetsförmåga
            kan arbetsmarknadsåtgärder i form av en subventionerad anställning
            utgöra vägen in på arbetsmarknaden.
          </p>
          <p xml:id="i-8bbiyrwokJ5xSvgpFJsG9S">
            Vänsterpartiet anser att subventionerade anställningar är en
            bra och nödvändig åtgärd för att hjälpa de grupper som står längst
            från arbetsmarknaden att få ett jobb. Studier visar att personer
            som haft en subventionerad anställning i allmänhet snabbare får
            ett jobb utan stöd jämfört med dem som varit öppet arbetslösa
            (IFAU rapport 2018:14). Vänsterpartiet vill därför satsa mer på
            effektiva, individanpassade arbetsmarknadsåtgärder utformade efter
            den enskildes behov. Anställningsvillkoren ska följa, eller vara
            likvärdiga med, kollektivavtal.
          </p>
          <p xml:id="i-MUghwwP4EXZLh4MCMLjaq5">
            För att motverka fusk, oegentligheter och överutnyttjande bör
            regelverket kring subventionerade anställningar stramas upp. Oseriösa
            arbetsgivare ska inte kunna använda subventionerade anställningar
            som ett sätt att dumpa löner och villkor. Under förra mandatperioden
            vidtog regeringen ett antal åtgärder för att skapa ordning och
            reda bland de subventionerade anställningarna. Vänsterpartiet
            välkomnar detta men anser att det krävs ytterligare åtgärder för
            att stävja de problem som finns. Vi vill därför bl.a. införa en
            maxgräns för antalet subventionerade anställningar per arbetsgivare,
            skärpa för- och efterhandskontrollen av arbetsgivare som tar emot
            subventioner och införa sanktionsavgifter mot de arbetsgivare
            som missbrukar anställningsstöden.
          </p>
          <head type="h2" xml:id="i-7bDVKrrecm33JPZULUx57d">
            7.2 Arbetslöshetsförsäkringen
          </head>
          <p xml:id="i-BfGmwmR7ufpQ3CUBDR3Q2g">
            En arbetslöshetsförsäkring som ger inkomsttrygghet vid arbetslöshet
            är en central del av den svenska arbetsmarknadsmodellen och avgörande
            för den enskildes trygghet och handlingsutrymme. En väl fungerande
            arbetslöshetsförsäkring ökar rörligheten på arbetsmarknaden, förhindrar
            underbudskonkurrens och upprätthåller inkomster på en anständig
            nivå i tider av arbetslöshet.
          </p>
          <p xml:id="i-RHrFznhGYmm45fKnLVsEZY">
            Under den borgerliga regeringen 2006–2014 raserades målmedvetet
            och strategiskt viktiga delar av arbetslöshetsförsäkringen. Villkoren
            för att kvalificera sig till ersättning skärptes, ersättningsnivån
            sänktes och höjda och differentierade avgifter infördes. Som en
            följd av högerns kraftiga försämringar av arbetslöshetsförsäkringen
            står i dag en stor grupp utanför försäkringen. Dagens a-kassa
            täcker få arbetslösa och försäkrar endast låga löner. Av de arbetslösa
            fick endast 37 procent ersättning från a-kassan under 2017.
            <ref target="i-EfbSU2P4SVFqrzsZfEZPj6">
              [20]
            </ref>
            Bland de arbetslösa som tidigare var heltidsanställda fick endast
            28 procent ut en arbetslöshetsersättning som motsvarade 80 procent
            av deras tidigare lön.
            <ref target="i-RFNtswoWECRXGpdJGtxHAa">
              [21]
            </ref>
          </p>
          <p xml:id="i-5tZ5cReiBmbYbbUb9uNo5A">
            Under förra mandatperioden genomförde Vänsterpartiet och regeringen
            vissa förbättringar av arbetslöshetsförsäkringen. Däribland höjdes
            ersättningsnivåerna, en ny deltidsbegränsningsregel infördes och
            villkoren för förtroendevalda ändrades. Förändringarna var viktiga
            och nödvändiga. För att återupprätta arbetslöshetsför­säkringen
            som en inkomstförsäkring måste dock fler åtgärder vidtas.
          </p>
          <p xml:id="i-8eidBiG9aURBhPr3QKD6Z2">
            Vänsterpartiets mål är att 80 procent av löntagarna ska få 80
            procent av sin tidigare lön vid arbetslöshet. Vi vill därför höja
            den högsta dagpenningen och grundbeloppet (tak och golv), indexera
            ersättningsbeloppen till löneutvecklingen, höja ersättningsnivån
            till 80 procent för hela ersättningsperioden samt för tid med
            aktivitetsstöd och förbättra kvalificerings- och ersättningsvillkoren.
            Reformerna ska ske successivt. Med våra förslag kommer arbetslöshetsförsäkringen
            dels att omfatta fler arbetslösa, dels att försäkra högre löner
            än i dag. Det ger större trygghet för fler och ökar legitimiteten
            för arbetslöshetsförsäkringen.
          </p>
          <p xml:id="i-KDe3aEvwG1saSHiNAYqXgc">
            I dag är mindre än 70 procent av arbetskraften medlem i en a-kassa.
            Bland unga är täckningsgraden ännu lägre. Om utvecklingen fortsätter
            urholkas förtroendet för systemet och arbetslöshetsförsäkringen
            förlorar i legitimitet. Ickemedlemskap riskerar att bli norm på
            många arbetsplatser. För att värna den svenska arbetsmarknadsmodellen
            och arbetslöshetsförsäkringens legitimitet är det viktigt att
            vi har en väl fungerande a-kassa med hög täckningsgrad. För att
            få fler personer att gå med i en a-kassa bör tröskeln för medlemskap
            sänkas. Vänsterpartiet vill därför återinföra avdragsrätten för
            a-kasseavgiften.
          </p>
          <head type="h2" xml:id="i-7BWbYHK1WjQfWpRheTUqob">
            7.3 Arbetstidsförkortning
          </head>
          <p xml:id="i-CGirqU1jrEY1ic6sHzjpKs">
            Sedan 1973 har normalarbetsveckan om 40 timmar varit oförändrad
            för större delen av arbetsmarknaden. Undantaget från 40-timmarsveckan
            gäller för de som arbetar olika former av skiftarbete (2- eller
            3-skift, intermittent eller kontinuerligt) där normalarbetsveckan
            sedan lång tid för de flesta är 36–38 timmar. För natt- och underjordsarbete
            är normalarbetsveckan 34–36 timmar.
          </p>
          <p xml:id="i-FiF2EZS6V4DSUTTkUzLApo">
            Mellan 1957 och 1973 minskade arbetstiden med ca 1 procent per
            år. Om vi, som ett räkneexempel, antar att arbetsveckan hade reducerats
            med 1 procent per år mellan 1980 och 2010 skulle vi haft en normalarbetsvecka
            på exakt 30 timmar 2010. Den naturliga utvecklingen – att i takt
            med stigande produktivitet förkorta arbetstiden – har de senaste
            40 åren till stora delar upphört. Det är nu hög tid att gå vidare
            med sänkt arbetstid.
          </p>
          <p xml:id="i-6S8a3nuKKGWr1DdUicLTgC">
            För Vänsterpartiet är en arbetsmarknad där människor orkar jobba
            till pensionsålder utan att slitas ut i förtid helt centralt.
            En arbetstidsförkortning är en frihetsreform. Den ger oss mer
            tid för återhämtning och för att utvecklas som människor. En generell
            arbetstidsförkortning skulle bidra till att minska ohälsan, öka
            jämställdheten, minska klyftorna på arbetsmarknaden och bidra
            till en mer hållbar utveckling.
          </p>
          <p xml:id="i-PD7XKPCTdZVKaT62WZNbLM">
            Vänsterpartiet vill påbörja övergången till sex timmars arbetsdag.
            Som ett första steg föreslår vi en nationell satsning som innebär
            att staten avsätter medel för att införa sex timmars arbetsdag
            med bibehållen lön på ett arbetsställe i varje kommun och landsting
            i Sverige. Satsningen kan ske inom t.ex. barnomsorgen, sjukvården,
            äldreomsorgen och socialtjänsten och ska vara frivillig för kommuner
            och landsting. Respektive länsstyrelse tar emot ansökningar och
            administrerar försöken.
          </p>
          <p xml:id="i-Mw44z5bWtTyGRf9Vwma88Z">
            Arbetstidsförkortningen ska omfatta alla yrkeskategorier på arbetsstället
            med en maxgräns på 75 personer. Undantag kan göras för personer
            som har arbetsledande befattningar. Arbetstidsförkortningen kan
            också ske på en större enhet (exempelvis på ett sjukhus). Vänsterpartiet
            kommer i budgetmotionen till hösten att avsätta medel för denna
            satsning.
          </p>
          <head type="h2" xml:id="i-HPHrS3j2qs8Epe7PjEBKnk">
            7.4 Inkludering och antidiskriminering
          </head>
          <p xml:id="i-5PP1bnDCvbbgZ2irMieTr3">
            Vänsterpartiet vill ha ett samhälle för alla, inte bara för några
            få. Det kräver en politik som ger alla, oavsett bakgrund, samma
            möjligheter och samma rätt till god utbildning, arbete och bostad.
            Vi vill föra en politik för inkludering – en politik som motverkar
            segregation och underlättar etablering i samhället. En politik
            som lägger grunden för ett mer jämlikt samhälle.
          </p>
          <p xml:id="i-cuB2E3xECy7JeNdohcWZ8">
            Ett välfungerande flyktingmottagande är en viktig del i en inkluderande
            politik. Mottagandet av människor på flykt ska – från asylprocessen
            till boendesituationen och etableringen i samhället – präglas
            av att den enskilda människans rättigheter står i centrum. Den
            generella välfärden är central för att upprätthålla de rättigheter
            som det är vår skyldighet att värna. Vi menar att inkluderingsarbetet
            måste inledas dag ett, direkt efter ankomsten till Sverige.
          </p>
          <p xml:id="i-TS8iZBQgDTTu3LiQMdABT4">
            För att göra det lättare för nyanlända att komma in på arbetsmarknaden
            krävs flera åtgärder. För det första behövs satsningar på språkutbildning
            och språkträning anpassad efter individens förmåga. Många nyanlända
            saknar grundläggande utbildning; stora ansträngningar måste göras
            för att nyanlända ska kunna ta gymnasieexamen, vilket ofta är
            en grundförutsättning för att kunna etablera sig på den svenska
            arbetsmarknaden. För det tredje behövs satsningar på validering
            och kompletteringsutbildningar för att ta till vara individens
            utbildning, kompetens och erfarenhet. För det fjärde behövs satsningar
            på arbetsmarknadsåtgärder och praktik för att ge arbetslivserfarenhet
            och erbjuda en väg in på arbetsmarknaden. Satsningarna ska vara
            individuellt anpassade, effektiva och av hög kvalitet.
          </p>
          <p xml:id="i-HEUCRzg6uVHd2bbrryatmz">
            Under förra mandatperioden genomförde Vänsterpartiet och regeringen
            flera viktiga satsningar för bättre etablering och mottagande
            såsom språkträning, språkundervisning och effektivare validering.
            Vi vill genomföra ytterligare satsningar i denna riktning i syfte
            att underlätta för nyanlända att snabbare än i dag etablera sig
            på arbetsmarknaden.
          </p>
          <p xml:id="i-PGzuCKnoFiDHqoQ2kdi8M6">
            En fungerande inkludering kräver dessutom aktiva insatser mot
            diskriminering. Diskriminering är ett stort strukturellt problem
            som hindrar människor från att bli delaktiga i samhället fullt
            ut. Diskrimineringen i arbetslivet är särskilt allvarlig. Personer
            med utländsk bakgrund utestängs från arbetsmarknaden och har i
            många fall svårt att få jobb som motsvarar deras utbildning och
            kvalifikationer. Det är inte bara djupt orättvist – det är ett
            enormt slöseri med resurser. För att komma till rätta med diskrimineringen
            krävs ett systematiskt och långsiktigt arbete. Det måste vara
            kostsamt att diskriminera, men även förebyggande åtgärder och
            insatser för att beivra diskriminering behövs. Vänsterpartiet
            vill därför bl.a. tillsätta en kriskommission mot diskriminering
            och skärpa straffen för diskriminering. På längre sikt bör man
            utreda en separat lagstiftning om diskriminering i arbetslivet,
            där aktiva åtgärder kan tas in i kollektivavtal och därmed konkret
            följas upp av fack och arbetsgivare.
          </p>
          <head type="h1" xml:id="i-A4TgmuCQ1Q6WjnqdV8VSwN">
            8 Grön omställning
          </head>
          <p xml:id="i-J6d3uG454ppTLfa27fSyXw">
            Klimatförändringen och förlusten av biologisk mångfald är akuta
            hot för människans framtida livsmöjligheter. För ett långsiktigt
            ekonomiskt, socialt och ekologiskt hållbart samhälle måste planetens
            gränser vara grundstenen för en rättvis fördelning av naturresurser.
            En jämlikare fördelning av resurser är en förutsättning för att
            en kraftigt minskad total resursanvändning ska kunna kombineras
            med en god standard för alla människor, såväl i Sverige som globalt.
            En grön omställning får därför störst konsekvenser för de som
            tar mest resurser i anspråk.
          </p>
          <head type="h2" xml:id="i-HAQ1VARzcXoA6oMZMjh16i">
            8.1 Klimatomställning
          </head>
          <p xml:id="i-AaauejDDaQjFRvTyVLkNC">
            Klimatförändringen är en grundläggande samhällskris som vi bara
            kan lösa tillsammans och där människors engagemang för att skapa
            hållbara lösningar ska tas till vara. Den ger också en historiskt
            unik möjlighet att bygga ett bättre och mer hållbart samhälle
            där social välfärd och global rättvisa kan uppnås inom ramen för
            ekologiskt hållbara gränser. Klimatomställningen kräver att de
            globala och nationella ekonomiska klyftorna mellan de rikaste
            och de med lägst inkomster minskar. Utsläppen växer med inkomst,
            höginkomsttagare släpper ut mer än de som tjänar mindre genom
            sitt boende, sina resor och sin konsumtion. En ekonomisk politik
            för klimaträttvisa stärker välfärden för flertalet och minskar
            utsläppsutrymmet för de rikaste. När en större andel av ekonomin
            går till gemensamma investeringar, i stället för till att betala
            de rikas lyxkonsumtion, minskar utsläppen och det folkliga stödet
            för omställningen ökar. En ekonomi för alla – inte bara för de
            rikaste – minskar därmed utsläppen och klyftorna i samhället.
            Välfärd och gemensam konsumtion är inte bara rättvisare, det är
            också klimatsmart. Det är samtidigt viktigt att det inte är låginkomsttagare
            som ska betala för den nödvändiga klimatomställningen, utan dessa
            grupper måste kompenseras liksom människor på landsbygden som
            ofta har lägre medelinkomst och inga alternativ.
          </p>
          <p xml:id="i-FmprUuisXmE2Dd22PZo8s1">
            Sverige har även ett historiskt ansvar för klimatkrisen och bör
            vara ett föregångsland i omställningen till att uppnå ett fossilfritt
            samhälle. För att leva upp till Parisavtalets åtaganden och stärka
            möjligheterna att uppnå en temperaturhöjning som begränsas till
            1,5 grader anser Vänsterpartiet att det krävs skärpta ambitionshöjningar
            i klimatpoliti­ken. Vi bör som nation därför själva anta skärpta
            mål i linje med vad klimatet kräver och vara drivande för att
            så sker både i EU och på global nivå.
          </p>
          <p xml:id="i-RyEJcjTryMb8CGHUQqxw2j">
            Genom breda samhällsnyttiga investeringar och styrmedel bidrar
            vi till utsläppsminskningar för att nå våra klimatmål. Införandet,
            med stöd av Vänsterpartiet, av ett klimatpolitiskt ramverk med
            utsläppsmål, en klimatlag och inrättande av ett klimatpolitiskt
            råd 2017 ger förutsättningar att stärka denna inriktning. Det
            kräver att den klimatpolitiska handlingsplan som regeringen ska
            lämna till riksdagen under 2019 innehåller ytterligare åtgärder
            för att ramverket ska uppnås. Klimatpolitiska rådet konstaterar
            i sin första granskningsrapport 2019 att utsläppsminskningen har
            bromsat in när den behöver accelerera och att samtliga klimatmål
            inte nås utan ytterligare politiska åtgärder.
          </p>
          <p xml:id="i-T72uPWC3nXHGV98mhXMRgP">
            För en framgångsrik klimatomställning krävs att kapitalflöden
            som i dag investeras i energi- och resurskrävande samhällsbyggande
            och ett fossilbaserat energisystem styrs mot satsningar som gynnar
            förnybar energi, energieffektiviseringar och koldioxid­neutrala
            material. Omställningens teknikskiften och beteendeförändringar
            kräver stora investeringar. Den politiska styrningen för att påskynda
            en sådan process är avgörande. Vänsterpartiet ser stora fördelar
            med att inrätta en grön statlig investeringsbank i Sverige. En
            sådan skulle med egna medel och genom att mobilisera privat kapital
            kunna leda utvecklingen mot fler investeringar i t.ex. klimatsmart
            infrastruktur, förnybar energi, klimatanpassning och annat som
            bidrar till omställningen.
          </p>
          <p xml:id="i-EdrtvfmEBtS4AsrzqKmtzF">
            Statliga bidrag för stöd till lokala klimatinvesteringar har
            tidigare framgångsrikt bidragit till utsläppsminskningar och utveckling
            av miljöteknik i Sverige genom medverkan av både kommuner, regioner
            och företag. Vänsterpartiet anser att klimatinvesteringsprogrammen
            för lokala och regionala utsläppsminskningar bör utvecklas och
            stärkas i omfattning under mandatperioden.
          </p>
          <p xml:id="i-EfxVQmRzLecewNcU8oZkcb">
            Under mars 2019 har två mycket betydelsefulla rapporter presenterats
            för Sveriges framtida klimatpolitik: Naturvårdsverkets underlag
            till regeringens klimatpolitiska handlingsplan samt Klimatpolitiska
            rådets rapport om regeringens politik för klimatmålen. Vänsterpartiet
            välkomnar dessa båda rapporters förslag på åtgärder för att öka
            takten i klimatarbetet och ser särskilt behov av en vassare miljöbalk,
            t.ex. för att kunna hantera utsläpp från industrin, samt av att
            regeringen aktivt verkar för att utsläppstaket i EU:s handelssystem
            för utsläppsrätter (EU ETS) skärps och att klimatskadliga subventioner,
            t.ex. undantag i koldioxidbeskattning för verksamheter utanför
            handelssystemet, avvecklas.
          </p>
          <p xml:id="i-3n6TywRtko3F7Du74A9SfZ">
            Vänsterpartiet anser att Sverige fortsatt ska skrota det outnyttjade
            utsläppsutrymme vi har utanför utsläppshandeln. För Sveriges del
            kan det handla om en överprestation runt 15 miljoner ton koldioxid
            under perioden 2018–2020. För att undvika att utsläppsutrymmet
            säljs till andra länder bör Sverige därför fortsatt årligen annullera
            kommande överprestationer enligt EU:s s.k. bördefördelning (ESD,
            Effort Sharing Decision) och framtida ansvarsfördelningsbeslut
            (ESR, Effort Sharing Regulation).
          </p>
          <p xml:id="i-BYUkCDmVzPBxvsT4qHG8hx">
            Utsläpp som sker i andra länder, som en följd av den konsumtion
            som sker i Sverige, växer snabbt och är i dag större än Sveriges
            territoriella utsläpp. Flyg och köttkonsumtion sticker här ut
            som två områden med stor påverkan. Sedan 1993 har de konsumtions­baserade
            utsläppen i Sverige minskat med drygt 30 procent, medan de utsläpp
            som genererats i andra länder för att producera produkter som
            slutkonsumeras i Sverige har ökat med närmare 50 procent. Vänsterpartiet
            anser att Sverige bör anta ett etappmål för att minska de konsumtionsrelaterade
            utsläppen av växthusgaser.
          </p>
          <head type="h2" xml:id="i-KcbGv4R16JmToVrgyjny8L">
            8.2 Energiomställning
          </head>
          <p xml:id="i-HwQ1ZVQAMCunvuDbeV55pc">
            Vänsterpartiet vill att Sverige ska vara en föregångare i omställningen
            till ett förnybart energisystem. Sverige ska vara ett land som
            tar ansvar för kommande generationer. Investeringar i det svenska
            energisystemet är en viktig och nödvändig del i miljö- och klimatomställningen
            i Sverige. Fokus ska ligga på de förnybara naturresurserna: sol,
            vind, vatten och skog. Satsningar på förnybar elproduktion är
            helt nödvändiga för att nå målet: ett ekologiskt hållbart samhälle.
          </p>
          <p xml:id="i-RNZociEwqRK7H1NV5rojSw">
            Vi vill ha en 100 procent förnybar energiförsörjning till senast
            2040. Den omställ­ning Vänsterpartiet vill se innebär en mycket
            omfattande utbyggnad av förnybara energikällor som solenergi,
            vindkraft och biobränsle. Erfarenheter från andra länders utbyggnad
            av förnybart och de snabbt sjunkande produktionskostnaderna för
            framför allt solceller talar för att detta är fullt realistiskt.
            För att stärka Sveriges ambitioner för en kraftfull utbyggnad
            av solenergi bör ett tydligt nationellt planeringsmål för solenergi
            antas som kombineras med öronmärkta stöd på kort sikt samt stabila
            långsiktiga styrmedel. För att utnyttja den höga produktionspotentialen
            för havsbaserad vindkraft bör ett statligt driftstöd till havsbaserad
            vindkraft införas.
          </p>
          <p xml:id="i-J8Rd9TyvyML46krKBUJC5k">
            Vi vill avveckla kärnkraften och i stället satsa på energieffektivisering
            av industrin genom samarbets- och informationsmedel, medan små
            och medelstora företag ska få utökad möjlighet till energikonsultstöd.
            Vi vill också öka energiforskningsanslaget och satsa mer medel
            på solel, solvärme, vågkraft och biogasstöd. Vi vill ha en nationell
            plan för energibesparing och energieffektivisering eftersom den
            mest hållbara energin är den som det går att spara.
          </p>
          <p xml:id="i-2732BFPVq2YiporE8pNh3k">
            Vänsterpartiet vill fasa ut fossilberoendet bl.a. genom en omfattande
            elektrifiering av transportsektorn och industrin och genom att
            styra om så att en större andel av godstransporterna sker via
            järnväg. De största utmaningarna i att minska utsläppen i Sverige
            återfinns inom bl.a. basindustrin och att en ökad styrning måste
            gå hand i hand med stärkt konkurrenskraft.
          </p>
          <p xml:id="i-F21ss83T9dvp5mgeBhSkG5">
            Det behövs vidare ekonomiska incitament för framför allt industrin
            och bostadssektorn att investera i energieffektivisering. Satsningar
            på energieffektivisering och förnybar energi innebär förutom de
            miljömässiga vinsterna en stor möjlighet att skapa många arbetstillfällen.
          </p>
          <head type="h2" xml:id="i-HuLFmSyG7Lt4jD8ka7zu7i">
            8.3 Fossilfri transportsektor
          </head>
          <p xml:id="i-FMNQzqWWruYL9QqZ2UhhLM">
            Utsläppen inom transportsektorn står för en tredjedel av Sveriges
            utsläpp. Om även utrikes flyg och sjöfart räknas in uppgår andelen
            till 40 procent. Av inrikes transporter står vägtrafiken för över
            90 procent av utsläppen. Sverige har som målsättning att utsläppen
            från inrikes transporter ska minska med minst 70 procent senast
            år 2030. Målet nås dock inte med dagens beslutade åtgärder. Preliminära
            siffror från Trafikverket indikerar dessutom att växthusgasutsläppen
            ökade under 2018.
          </p>
          <p xml:id="i-NJD7X9VkVvYFxEgDdXzyhU">
            Regeringen antog 2018 en nationell plan för transportinfrastrukturen
            2018–2029. Den nationella plan som regeringen antagit bygger i
            allt väsentligt på det förslag som Trafikverket tagit fram, vilket
            baserar sig på prognoser av de olika transportslagens utveckling.
            Dessa prognoser visar att vägtrafiken förväntas öka kraftigt när
            det gäller både persontrafik och transporter. I stället för att
            beslutade klimatmål är utgångspunkten för planeringen låter regeringen
            prognoser om för klimatet oönskade trafikökningar styra planen.
            På så sätt blir det möjligt för regeringen att besluta om en plan
            som innehåller nya vägsatsningar och investeringsstöd till Sälens
            flygplats med ökade utsläpp som följd. Vänsterpartiet delar Naturvårdsverkets
            uppfattning att planeringen behöver målstyrning där infrastruktursatsningar
            sker inom ramen för riksdagens beslutade klimatmål.
          </p>
          <p xml:id="i-Lb4oXb2FS3GDEwAadW4pU7">
            För att nå nödvändiga utsläppsminskningar måste transporteffektiviteten
            öka genom att förutsättningarna för att gå, cykla och resa kollektivt
            förbättras genom ökade investeringar och nya styrmedel. Privatbilismen
            måste minska, inte minst i våra städer och tätorter. För att öka
            andelen resande med kollektivtrafik och järnväg måste staten ta
            ett ökat ansvar för att stärka dess tillgänglighet i hela landet
            och göra de klimateffektiva färdsätten billigare än de klimatbelastande.
          </p>
          <p xml:id="i-VJfuP9oLyedcKM2Qjg6vNj">
            Vänsterpartiet är för ett byggande av höghastighetsbanor. Sveriges
            järnvägssystem har stor kapacitetsbrist, och höghastighetsbanor
            möjliggör klimatsmart resande med tåg i stället för flyg och bil
            samt frigör utrymme för ökade godstransporter på järnväg. En snabb
            utbyggnad ska inte ske på bekostnad av att andra nödvändiga järnvägsinvesteringar
            i landet uteblir. Vi anser att lånefinansiering bör användas för
            att modernisera vårt järnvägssystem och att en sådan finansiering
            gör att höghastighetsbanorna tidigare kan färdigställas.
          </p>
          <p xml:id="i-HavDe6DL6TTwgXLpBZmfoM">
            SJ måste få tydliga mål som prioriterar samhällsnyttan. Avregleringar
            och privatiseringar inom järnvägen måste ersättas med ett gemensamt
            och sammanhållet järnvägssystem som sätter resenären och godstransportören
            i centrum. För att förbättra punktligheten och kapaciteten i järnvägssystemet
            krävs nivåer på järnvägsunderhållet som även åtgärdar det eftersläpande
            underhållet och inte bara upprätthåller det på nuvarande nivå.
          </p>
          <p xml:id="i-NhK7DS6HoYXXYfS4ZY7cFD">
            Vänsterpartiet vill minska utsläppen från godstrafiken genom
            transporteffektiva åtgärder som stimulerar att en ökad andel gods
            transporteras på järnväg och med sjöfart. Förutsättningar för
            intermodala transportlösningar måste förbättras.
          </p>
          <p xml:id="i-7gGZtBaaiKR6yXhPgKoX9W">
            Utfasning av bensin och diesel måste påskyndas genom ökad inblandning
            av förnybara drivmedel. Ett ambitiöst mål till 2030 för reduktionsplikten
            bör därför skyndsamt införas med tydlig årlig bana fram till dess.
            Den nationella produktionen av förnybara drivmedel bör stärkas
            och de långsiktiga spelreglerna gällande styrmedel för att stimulera
            produktionen säkerställas. Ett mål bör införas om att inga nya
            bilar som drivs med fossila bränslen ska säljas i Sverige efter
            2025. Vänsterpartiet ser även att det behövs ökade statliga insatser
            för elektrifiering av själva vägnätet.
          </p>
          <head type="h2" xml:id="i-WvyxL4RDesEJr8qozQKbvw">
            8.4 Hållbara näringar och friska ekosystem
          </head>
          <p xml:id="i-4WD4eDQpMSBdibiFcV6Na4">
            Sverige är rikt på naturtillgångar som bidrar till vår välfärd
            och sysselsättning. Naturens tillgångar ger oss därtill goda förutsättningar
            för en stark nationell självförsörjning vid kriser genom produktionen
            av livsmedel och energi. Därtill ger naturtillgångar goda förutsättningar
            att förädla produkter med låg miljö- och klimatpåverkan, och natur­områden
            ger, i kombination med allemansrätten och strandskyddet, rika
            möjligheter för landsbygdens utveckling och för rekreation och
            turism.
          </p>
          <p xml:id="i-LtnPNVwwCXXv9TYNnrRQ4J">
            Näringar i form av jordbruk, skogsbruk, fiske och mineralutvinning
            måste ske inom ramen för ekologiskt hållbara gränser med friska
            ekosystem och bevarad biologisk mångfald. I Naturvårdsverkets
            fördjupade utvärdering av Sveriges miljömål 2019 konstateras att
            ekosystemen i hav, skogar, fjäll, sjöar och jordbruksmarker fortsätter
            att utarmas. Grundvattennivåerna är låga och vattenkvaliteten
            är hotad i många sjöar och vattendrag. För att miljömålen ska
            nås behöver de ekologiska sammanhangen i land­skapet stärkas.
            Enligt rapporten behövs ett ökat skydd och bättre skötsel för
            att bevara områden med höga naturvärden i våra skogar, odlingslandskap
            och vattenmiljöer.
          </p>
          <p xml:id="i-XnnmNyu26AGUnuZWoSCgAn">
            Vänsterpartiet anser att åtgärdstakten för att nå miljömålen
            måste påskyndas. Det kräver ökade anslag för att skydda natur
            med höga naturvärden och ge skogsägare möjlighet till ersättning
            och nya styrmedel och åtgärder som gör vårt nyttjande av naturresurser
            mer hållbart. Åtgärder måste också utformas för att stärka den
            sociala hållbarheten i hela vårt land genom styrmedel som minskar
            klyftan mellan stad och landsbygd samt stärker vår nationella
            självförsörjningsgrad av livsmedel.
          </p>
          <p xml:id="i-WGgV8kU6ydzbTwKvcZj4jn">
            Vi ser det som mycket angeläget att regeringen tar initiativ
            till konkreta åtgärder för att uppnå friska ekosystem i enlighet
            med de antagna miljömålen.
          </p>
          <head type="h1" xml:id="i-MuHwp7uDQ4KBZNEMLSuZtU">
            9 Bostäder
          </head>
          <p xml:id="i-XoU2dKMZmcBVxuHoFwit7z">
            Sverige behöver en ny bostadspolitik som kan möta de utmaningar
            vi står inför i form av bostadsbrist, bostadssegregation och klimatomställning
            – en bostadspolitik som tar ansvar för att bygga bort bostadsbristen,
            bryta bostadssegregationen och minska bostadssektorns klimatpåverkan.
            Det kräver en bostadspolitik med högre ambitioner där staten och
            kommunerna tar ett större ansvar än i dag.
          </p>
          <p xml:id="i-Xrqjj84FYc2SqGcFWC2MWK">
            I dag råder bostadsbrist i en majoritet av landets kommuner.
            Enligt Boverket behöver det byggas omkring 67 000 bostäder per
            år de närmaste åren. Samtidigt sjunker nu bostadsbyggandet. Bristen
            på bostäder begränsar människors frihet och i förlängningen samhällets
            utveckling. Det saknas framför allt hyresrätter med rimliga hyror,
            något marknaden inte klarar av att bygga på egen hand. Bostadsbristen
            ska byggas bort med en politik för ökat bostadsbyggande, med fokus
            på miljövänliga hyresrätter med rimliga hyror. För det krävs att
            staten tar ett större ansvar för finansieringen och att kommunerna
            lever upp till sitt bostadsförsörjningsansvar.
          </p>
          <p xml:id="i-HdjijxAB35D5g2go8eAbRV">
            Bostadsbristen slår hårdast mot de grupper i samhället som har
            lägst inkomster: unga, nyanlända, arbetslösa och sjukskrivna.
            Många är hänvisade till osäkra andra- och tredjehandskontrakt
            eller att bo kvar hemma hos föräldrarna. Trångboddheten ökar i
            synnerhet bland nyanlända. För de grupper som har råd att efterfråga
            en bostad på marknadens villkor råder ingen bostadsbrist. Situationen
            på svensk bostadsmarknad kan därför beskrivas i termer av bostadsojämlikhet
            – en ojämlikhet nära länkad till de inkomst- och förmögenhetsklyftor
            som ökat i Sverige de senaste decennierna.
          </p>
          <p xml:id="i-XyQs1ufsLNSxpv2TdsSeko">
            Under förra mandatperioden genomförde Vänsterpartiet och regeringen
            de största bostadspolitiska satsningarna på 20 år. Bland annat
            infördes flera långsiktiga statliga stöd för bostadsbyggande,
            energieffektivisering och renovering. Stöden har gett goda resultat.
            Investeringsstödet har stimulerat byggandet av fler klimatsmarta
            hyresrätter inklusive studentbostäder med rimliga hyror. Stödet
            för energieffektivisering och renovering av flerbostadshus och
            utomhusmiljöer har varit ett viktigt bidrag för att öka takten
            på renoveringar och energieffektiviseringar i det befintliga bostadsbeståndet,
            samtidigt som hyresgäster skyddats mot orimliga hyreshöjningar.
            Stödet till kommuner som bidrar till ett ökat bostadsbyggande
            har premierat kommuner som planerar för fler bostäder och tar
            ansvar för bostadsförsörjningen. Samtliga stöd avvecklades i budgeten
            för 2019.
          </p>
          <p xml:id="i-94SnsZdibM7Xq9o6jukzXc">
            Vänsterpartiet vill återinföra, utveckla och förstärka de stöd
            som infördes under förra mandatperioden. För att ytterligare stimulera
            byggandet av hyresbostäder vill vi att staten ska ta över delar
            av risken för hyresrättens finansiering genom att erbjuda topplån
            med låg ränta som ersätter större delen av det egna kapitalet
            för byggbolagen. Med ett statligt utfärdat topplån på 25 procent
            av investeringen återstår 5 procent för invester­aren att skjuta
            till. Resterande 70 procent ska som i dag finansieras av banksektorn.
            För att öka konkurrensen i byggsektorn och säkra långsiktigheten
            i bostadsproduktionen vill vi inrätta ett statligt byggbolag med
            uppgift att bygga lägenheter, främst hyresrätter, som alla ska
            ha råd att efterfråga. Bolaget ska vara affärsdrivande men ha
            måttliga avkastningskrav.
          </p>
          <p xml:id="i-KLXEENAzVNUtqfb1H4F3Sd">
            Vänsterpartiet säger nej till marknadshyror i nyproduktion. Det
            skulle leda till kraftigt höjda hyror och ökad bostadssegregation.
            Redan i dag har mer än hälften av hushållen inte råd att efterfråga
            en nyproducerad hyresrätt. För att sänka hyresnivån för nyproducerade
            hyresrätter vill vi införa en ny hyresmodell: Vänsterhyror. Vänsterhyrorna
            baseras på låneräntan i stället för den kalkylränta som man normalt
            sätter hyrorna utifrån. Det ger möjlighet till en hyresrabatt
            som därefter trappas av under en tioårsperiod. Efter tio år är
            hyran tillbaka på samma nivå som man skulle ha haft med vanlig
            hyressättning. Med vänsterhyror får fler möjlighet att efterfråga
            en nyproducerad hyresrätt.
          </p>
          <p xml:id="i-MUGNsvVNRRe8UvHApQyHLz">
            Bostaden är en social rättighet – inte en vara på en marknad.
            Samhället har ett uttalat ansvar för att trygga rätten till bostad
            för alla medborgare. Det kräver en ny bostads­politik där det
            offentliga tar ett större ansvar. Marknaden varken kan eller vill
            lösa bostadsbristen, bostadssegregationen och bostadssektorns
            klimatpåverkan. Det måste vi göra gemensamt med en bostadspolitik
            för alla, inte några få.
          </p>
          <head type="h1" xml:id="i-Lr9FsDu5fPxBiEGRgdNSsp">
            10 Det svikna Sverige
          </head>
          <p xml:id="i-4Jg6kYrEVjrGiSMDwcKLys">
            Sverige har stora och växande regionala skillnader. Ojämlikheten
            syns på kartor – på Sverigekartan och på stadsbusskartan. Pengarna
            finns i centrum, i de stora städerna och i stadskärnorna. Samtidigt
            lämnas landsbygden, bruksorterna och förorterna efter. Av de tio
            rikaste kommunerna i Sverige finns åtta i Stockholms län, alla
            de tio fattigaste ligger på landsbygden. Inom våra storstäder
            finns gigantiska klyftor och mellan ändhållplats­erna i Stockholms
            tunnelbana skiljer det flera år i medellivslängd.
          </p>
          <p xml:id="i-Bhke6cKD76xYShFEMvAh26">
            Vänsterpartiet vill skapa förutsättningar för att alla ska ha
            både rätten och möjlig­heten att bo var man själv önskar i Sverige.
            Det behövs en övergripande strategi som bygger på långsiktighet,
            en utvecklad samverkan, ett större regionalt inflytande och ett
            tydligt ansvar för staten att se till att grundläggande samhällsservice
            finns i hela landet. Tillgången till offentlig service är avgörande
            för att människor ska kunna bo och leva sina liv. Också statlig
            service måste finnas tillgänglig även på landsbygden.
          </p>
          <p xml:id="i-DAkbrqzBbcwLQoNYwKQZdY">
            De svikna delarna av Sverige har en sak gemensamt. Det är när
            marknadskrafterna får fritt spelrum som butiker stängs och jobb
            försvinner. Marknaden frågar bara efter hur många som kan betala.
            Då dras resurserna till städerna och till centrumen. Om vi ska
            hålla ihop och skapa förutsättningar för utveckling i hela Sverige
            måste vi ha likvärdiga grundläggande förutsättningar oavsett var
            vi bor. Vänsterpolitik handlar om att göra andra prioriteringar
            än marknaden. De senaste årtiondena har det offentliga ofta varit
            först med att lämna landsbygd och förorter åt sitt öde. Vänsterpartiet
            vill se satsningar som berör samhällets alla delar.
          </p>
          <p xml:id="i-LjmiA6eP8TdfKtgUwcEDpa">
            Under förra mandatperioden drev Vänsterpartiet igenom de s.k.
            rättvisemiljarderna. En tio-årig mångmiljardsatsning där pengarna
            skulle gå till kommuner med områden som karaktäriseras av exempelvis
            hög arbetslöshet, låg utbildningsnivå och lågt valdeltagande och
            användas till insatser för jobb, utbildning, service, fritid och
            sociala insatser. Vänsterpartiet vill fortfarande att rättvisemiljarderna
            genomförs i enlighet med det som var överenskommet och satsningen
            på socioekonomiskt utsatta områden möjliggörs för att bekämpa
            arbetslöshet, rusta bostäder och säkerställa offentlig service
            i de förorter, bruksorter och glesbygdskommuner som på många sätt
            har lämnats efter när andra har dragit ifrån.
          </p>
          <p xml:id="i-H7LV7rjaysc3AmeSGfbN5R">
            Det är dags att satsa på det svikna Sverige. Alla de delar av
            landet som sett samhälls­servicen försvinna, bostäder förfalla
            och tryggheten gå förlorad. Där engagemanget finns, men pengar
            saknas. Det är hög tid att ge alla i Sverige samma chanser, att
            ge möjligheterna till de som under årtionden har förnekats dem.
            Vi ska kunna lita på att välfärdssamhället fungerar oavsett var
            vi bor. Avståndet till storstädernas centrum ska inte avgöra hur
            stark välfärden är. Offentlig service ska inte styras av marknadslogik
            och enbart utgå från efterfrågan. Sverige ska vara ett land som
            håller ihop. Våra gemensamma rikedomar skapas av hela landets
            resurser och hela landets arbete. Då ska frukterna av det arbetet
            också komma hela landet till del. Vi behöver en annan politik,
            en politik som ger hopp och skapar förutsättningar för jobb, bostäder
            och god offentlig service.
          </p>
          <head type="h1" xml:id="i-ADYQywkgrLn7uFMS1JMCAq">
            11 Ett rättvist skattesystem
          </head>
          <head type="h2" xml:id="i-2z8GTK3ongzLM2RiGzjM9t">
            11.1 Målen för skattepolitiken
          </head>
          <p xml:id="i-RARS9jeLmRH1fbsC4rCpo9">
            Målsättningen med Vänsterpartiets skattepolitik är att trygga
            välfärden, öka jämlik­heten, få fler människor i arbete och skapa
            förutsättningar för en hållbar utveckling. En hög sysselsättning
            är en förutsättning för att få resurser till den offentligt finansierade,
            generella välfärden. Skatt ska betalas efter bärkraft och välfärden
            fördelas efter behov. Skatteflykt och skattebrott ska bekämpas
            kraftfullt och principen om lika skatt vid lika inkomst återupprättas.
          </p>
          <p xml:id="i-TkjDccq6Dw46KZPoNW7srd">
            Skatteinkomster utvecklades väl under den förra mandatperioden.
            Figuren nedan visar hur de reala skatteinkomsterna per capita
            har utvecklats mellan 1998 och 2019. Under förra mandatperioden
            ökade dessa med ca 10,1 procent, vilket motsvarar ökade skatteinkomster
            för den offentliga sektorn på 181 miljarder kronor. Den utvecklingen
            kan jämföras med skatteinkomsternas utveckling under regeringen
            Reinfeldt. Mellan 2006 och 2016 minskade de reala skatteinkomsterna
            per capita med 4,8 procent, vilket motsvarar en minskning med
            86 miljarder kronor för den offentliga sektorn.
          </p>
          <p xml:id="i-B9HsPbZRT944HxNBkNYULd">
            Figur 13 Reala skatteinkomster per capita, offentlig sektor,
            tkr
          </p>
          <p xml:id="i-X5GJn5Ypw5mg6jZuAY4tSr">
            Källa: VP18.
          </p>
          <head type="h2" xml:id="i-S1BRVyo4cVwaLopGGCDG4p">
            11.2 Inkomstskatterna
          </head>
          <p xml:id="i-YBpPKY7g2C5EK4TBAX6vuE">
            Under regeringen Reinfeldt sänktes inkomstskatterna med ca 100
            miljarder kronor, främst i form av fem stycken s.k. jobbskatteavdrag.
            Förra mandatperioden både höjdes och sänktes en del inkomstskatter.
            Det infördes en avtrappning av jobbskatteavdraget på höga inkomster
            och skiktgränserna för statlig inkomstskatt sänktes. Samtidigt
            sänktes skatten på pensionsinkomster och på inkomster från sjuk-
            och aktivitetsersättningen.
          </p>
          <p xml:id="i-LWWzeu72WK5fbbnrWy1Kz4">
            Den här mandatperioden inleddes med att inkomstskatterna sänktes
            med ytterligare 14 miljarder kronor i form av ett sjätte jobbskatteavdrag
            och höjda skiktgränser för statlig inkomstskatt. Dessa förändringar
            genomförs som ett resultat av att riksdagen bifallit Moderaterna
            och Kristdemokraternas reservation på finansutskottets betänkande
            med anledning av regeringens budgetproposition för 2019 (bet.
            2018/19:FiU1). Mot denna bakgrund är det anmärkningsvärt att regeringen
            avser att fortsätta med ofinansierade skattesänkningar. I vårpropositionen
            aviserar nu regeringen att den avser att helt slopa den s.k. värnskatten.
            En skattesänkning som till 100 procent går till den tiondel i
            samhället som har de högsta inkomsterna. Vänsterpartiet avvisar
            denna skattesänkning. I samband med höstens budgetmotion kommer
            Vänsterpartiet att presentera ett samlat skatteförslag, där vi
            sänker inkomstskatterna för låg- och medelinkomsttagare och höjer
            skatten för höginkomsttagare. Vi kommer där också att presentera
            en plan för att helt slopa klyftan mellan skatt på arbetsinkomster
            och skatt på övriga inkomster.
          </p>
          <head type="h2" xml:id="i-PraQQ1hG9pdvrbso8pxiU6">
            11.3 Företagsskattefrågor
          </head>
          <p xml:id="i-4hE9aDU34Z1BBsud9ezwr1">
            Genom riksdagens beslut (rskr. 2017/18:398) i enlighet med skatteutskottets
            betänkande 2017/18:25 röstade riksdagen våren 2018 igenom nya
            skatteregler för företagssektorn. Kärnan i de nya reglerna var
            att en generell ränteavdragsbegränsning infördes samtidigt som
            bolagsskatten sänktes från 22 procent ned till 20,6 procent. Vänsterpartiet
            välkomnade införandet av den generella ränteavdragsbegränsningsregeln
            då en sådan minskar den skattemässiga skillnaden mellan finansiering
            med eget och lånat kapital samt möjligheterna till skatteplanering/skatteflykt.
            Däremot avvisade vi förslaget om sänkt bolagsskatt. Den svenska
            bolagsskatten har sänkts i flera steg under de senaste 10 åren.
            År 2009 sänktes den från 28 till 26,3 procent, och 2013 sänktes
            den till 22 procent. Den svenska bolagsskatten ligger därmed under
            OECD-snittet på 23,5 procent. Till det ska läggas att de svenska
            avskrivningsreglerna är mycket förmånliga i ett internationellt
            perspektiv. Vänsterpartiet anser att bolagsskatten bör återgå
            till 22 procent.
          </p>
          <p xml:id="i-D8eWnwWGSMxSxBp7WnPHfA">
            Vidare behöver skattereglerna för delägare i fåmansbolag (de
            s.k. 3.12-reglerna) reformeras. Bakgrunden till 3:12-reglerna
            är Sveriges duala skattesystem som innebär att förvärvsinkomster
            beskattas enligt en progressiv skatteskala och att kapitalinkomster
            beskattas med en proportionell skatt. Syftet med 3:12-reglerna
            är bl.a. att förhindra en omvandling av högre beskattade förvärvsinkomster
            till lägre beskattade kapitalinkomster. Reglerna syftar också
            till att på ett schablonmässigt sätt försöka uppskatta vad som
            är förvärvsinkomster och vad som är kapitalinkomster.
          </p>
          <p xml:id="i-3CkSqBVuhGHSfDmHAwdqeD">
            Sedan 3.12-reglerna infördes har en rad ändringar gjorts som
            sammantaget lett till att regelverket blivit alltmer generöst.
            Dagens 3-12-regler har kommit att utnyttjas för det som de var
            tänkta att motverka, nämligen inkomstomvandling. Som exempel kan
            nämnas att utdelningarna till delägare som har kvalificerade andelar
            ökade med ca 400 procent under perioden 2004–2013 samtidigt som
            lönerna för delägarna har utvecklats svagare än för arbetskraften
            i stort.
            <ref target="i-MLL4gRAkbcjsa6qQgvBpSK">
              [22]
            </ref>
            Detta var bakgrunden till utredningen Översyn av skattereglerna
            för delägare i fåmansföretag (SOU 2016:75) som sedan 2017 mynnade
            ut i lagrådsremissen Förändrade skatteregler för delägare i fåmansföretag.
            Lagrådsremissen innehöll olika förslag i syfte att minska inkomstomvandlingen,
            bl.a. förslag om att höja skattesatsen för utdelning och kapitalvinst.
            Tanken var att förslagen i lagrådsremissen skulle läggas i budgetpropositionen
            för 2018. Regeringen valde emellertid, efter hot om misstroendeförklaring
            mot finansminister Magdalena Andersson från de borgerliga partierna
            och Sverigedemokraterna, att dra tillbaka förslaget. Vänsterpartiet
            anser att 3.12-reglerna i ett första steg behöver reformeras i
            enlighet med förslagen i nämnda lagrådsremiss.
          </p>
          <head type="h2" xml:id="i-bKZf8DCEVkkesJ6ocdkaz">
            11.4 Kapital- och egendomsskatter
          </head>
          <p xml:id="i-5UamQeZcunWiiMsGu4qYzU">
            11.4.1 Förmögenhetsrelaterade skatter
          </p>
          <p xml:id="i-5gC9See6Hhmwit9Ap1k5f6">
            Som tidigare nämnts hör Sverige till ett av få länder som varken
            har en förmögenhets­skatt, en arvs- och gåvoskatt eller en fastighetsskatt
            som är kopplad till bostadens värde. Figuren nedan visar beskattningen
            (2015) av hushållens kapitalägande, såsom fastig­heter, förmögenheter
            och arv och gåvor som andel av BNP i de rikaste västländerna.
            Vi utmärker oss genom att vara det enda landet utan en arvs- och
            gåvoskatt. Vi har ingen förmögenhetsskatt, vilket de flesta av
            de studerade länderna har. Därtill hör vår fastighetsbeskattning
            till de lägsta. Detta gör sammantaget att Sverige har den näst
            lägsta beskattningen av hushållens kapitalägande vid tidpunkten
            för studien.
          </p>
          <p xml:id="i-MKGrSeDMVLHtJdTjvkbnJK">
            Figur 14 Skatt på hushållens kapitalägande, 2015, procent av
            BNP
          </p>
          <p xml:id="i-K5imXS5bH1XDJ8XubH4TQi">
            Källa: SNS (2018), Kapitalbeskattningens förutsättningar.
          </p>
          <p xml:id="i-LA1wGS7kSuZ3MRRbRtKcq7">
            I de flesta länder utgör fastighetsbeskattningen kärnan i beskattningen
            av hushållens kapitalägande. Som framgår av figuren nedan har
            också denna ökat i betydelse i de flesta länder. Sverige sticker
            ut genom att vår beskattning av fastigheter minskat relativt kraftigt
            under den studerade perioden (1991–2015). Vi är också det land
            där minskningen av den totala beskattningen av hushållens kapitalägande
            varit störst.
          </p>
          <p xml:id="i-7vKCcUDzeyt6o2zFfEjdd2">
            Figur 15 Förändring av förmögenhetsrelaterade skatter 1991–2015,
            procent av BNP
          </p>
          <p xml:id="i-4R2HNT6dSnJRJ867tVdgfT">
            Källa: SNS (2018), Kapitalbeskattningens förutsättningar.
          </p>
          <p xml:id="i-BEFAaj5tFh2H4XRxiFjjdT">
            Sverige behöver göra en större skattereform. Dels behöver det
            samlade skatteuttaget öka, dels behöver skatteuttaget fördelas
            mer rättvist. Ett bärande inslag i en sådan skattereform bör vara
            en höjning av de förmögenhetsrelaterade skatterna. Vänsterpartiet
            anser att såväl förmögenhetsskatt och arvs- och gåvoskatt som
            en fastighetsskatt som baseras på bostädernas värde bör införas.
            Vi kommer att återkomma med utformningen av dessa i samband med
            vår budgetmotion till hösten.
          </p>
          <p xml:id="i-Xjwhety1t3LktXBwksLXgF">
            11.4.2 Skatt på kapitalinkomster
          </p>
          <p xml:id="i-7VvsQ1KWqHJhvCRKx3gyHj">
            Kapitalinkomster genereras av kapitalinnehav och består främst
            av ränteinkomster, aktieutdelning och kapitalvinster (reavinster).
            Till kapitalinkomsterna brukar man också inräkna företagens vinster.
            Beskattningen av dessa behandlades ovan i avsnittet om företagsskattefrågor.
          </p>
          <p xml:id="i-3ryhbrFwJANgAAvNeEmLQw">
            Som tidigare nämnts har Sverige sedan skattereformen 1991 ett
            dualt skattesystem. Med detta menas att arbetsinkomster och inkomster
            från kapital beskattas separat. Den generella skattesatsen för
            kapitalinkomster är 30 procent, men flera undantag finns. Avkastning
            och utdelning på aktier i onoterade bolag beskattas med 25 procent.
            Aktiva delägare i fåmansbolag skattar bara 20 procent på utdelningar,
            upp till ett särskilt gränsbelopp, och kapitalvinsten vid försäljning
            av privatbostäder beskattas med 22 procent. År 2012 införde regeringen
            en ny sparform, investeringssparkonto (ISK), som beskattas på
            ett särskilt sätt. Kapitalet på ISK schablonbeskattas i stället
            för att beskattas baserat på utdelning eller kapitalvinst. Beskattningen
            av ISK är förmånlig, i synnerhet när statslåneräntan är låg.
          </p>
          <p xml:id="i-W1KgR5BTxkbnCKxUK5EHfN">
            Internationella jämförelser av kapitalinkomstbeskattning är svåra
            av flera skäl. I många länder aggregeras kapitalinkomster med
            andra inkomster och beskattas som personlig inkomst. Detta leder
            till att skattesatsen kan vara högre än den svenska, men eftersom
            grundavdrag är vanliga och skatteuttaget ofta beror på innehavstid
            kan den effektiva beskattningen bli lägre än den svenska.
            <ref target="i-QMEGbZ6ULWLYbReZfHNAEt">
              [23]
            </ref>
          </p>
          <p xml:id="i-TPygQAwaAzY5ZZMeARMWKs">
            I figuren nedan visas skillnaden mellan den högsta marginalskatten
            på arbets­inkomster och kapitalvinst i börsnoterade bolag. Som
            framgår av figuren sticker Sverige ut genom att ha hög marginalskatt
            på höga arbetsinkomster i relation till den högsta marginalskatten
            på kapitalvinster från börsnoterade företag. Sverige utmärker
            sig också från flera länder genom att kapitalvinster beskattas
            med samma skattesats från första kronan.
          </p>
          <p xml:id="i-3PMs2YK2YnVWGbJUB9fv76">
            Figur 16 Differens i högsta marginalskatt på arbetsinkomst och
            vinst i börsnoterat företag
          </p>
          <p xml:id="i-i7MDyE2nUu6zW5YFT9Afw">
            Källa: SNS (2018), Kapitalbeskattningens förutsättningar.
          </p>
          <p xml:id="i-V6aB8ksHaLvhUhfhsAA4rZ">
            I avsnitt 4.3 kunde vi konstatera att ökade kapitalinkomster
            ligger bakom mycket av den ökande ojämlikheten, och vi kunde också
            se att kapitalinkomsterna är starkt koncen­trerade till de allra
            rikaste i samhället. Av rättviseskäl och offentligfinansiella
            skäl föreslår Vänsterpartiet att skatten på höga kapitalinkomster
            från kapitalvinster och utdelningar höjs och görs progressiv.
            I höstens budgetmotion återkommer vi med den konkreta utformningen.
          </p>
          <p xml:id="i-Lkdf5us7SfnVgyqkXJNoLT">
            11.4.3 Ränteavdragen
          </p>
          <p xml:id="i-WP6ocauZfRfn2nnWrjGqjM">
            Ett annat område som behöver reformeras är ränteavdragen (eller
            egentligen avdrag för underskott av kapital). Ränteutgifter ingår
            i kapitalförluster. Kapitalförluster får kvittas mot kapitalinkomster
            och kapitalvinster. Avdragsrätten för ränteutgifter gäller för
            alla typer av lån, både blancolån och bostadslån. Den som har
            kapitalutgifter (inkl. ränteutgifter) som överstiger kapitalinkomsterna
            kan få skattereduktion på upp till 30 procent av räntebeloppet.
            För ränteutgifter upp till 100 000 kronor kan avdrag göras med
            30 procent. För den del av ränteutgifterna som överstiger 100
            000 kronor får avdrag göras med 21 procent.
          </p>
          <p xml:id="i-D8yJciUuX5fQ657AHr2Nha">
            Den stora delen av underskott av kapital utgörs av räntor på
            bostadslån. Ränteavdragen har bidragit till att blåsa upp bostadspriserna.
            Ränteavdragen har därtill en tveksam fördelningsprofil. Figuren
            nedan visar hur ränteavdragen fördelar sig efter inkomstdeciler.
            Den tiondel av hushållen som har de högsta inkomsterna erhåller
            större ränteavdrag än de 40 procent av hushållen i den andra änden
            av inkomstfördelningen.
          </p>
          <p xml:id="i-qrhZ6mfxahQMK9fncWMU7">
            Figur 17 Ränteavdrag, tkr, medelvärde för decil baserad på disp.
            inkomst, 2017
          </p>
          <p xml:id="i-XrVAngLkfg7nqRDc9k2tqs">
            Källa: SCB.
          </p>
          <p xml:id="i-Fo8XykGUwUgGzstPegnJsW">
            Av flera skäl anser Vänsterpartiet att ränteavdragen bör trappas
            ned. Dels för att motverka stigande bostadspriser och för att
            minska hushållens skuldsättning. Ränteavdragen har därtill en
            dålig fördelningspolitisk profil och är kostsamma för statsbudgeten.
            Vänsterpartiet avser också att lägga fram ett förslag på ett tak
            för underlaget för ränteavdragen.
          </p>
          <head type="h2" xml:id="i-WfTkzUAehBwCxj3H3GiiCA">
            11.5 Miljöskatter
          </head>
          <p xml:id="i-RbTvsCnatFAAkhUQAZthJR">
            Klimatförändringen är ett akut hot för människans framtida livsmöjligheter.
            I kapitel 8 redovisas vår syn på en omställning för klimat och
            ekologiskt hållbar utveckling. För att genomföra omställningen
            måste det offentliga göra det möjligt för individer att göra klimatvänliga
            och hållbara val. För klimatomställningen kommer det att krävas
            stora investeringar i infrastruktur, förnybar energi, energieffektivisering
            och andra utsläpps­minskande åtgärder.
          </p>
          <p xml:id="i-Yb6eVYgU5mHpiPXBWd8u4Y">
            Principen om att förorenaren betalar för sin miljöpåverkan har
            länge varit och bör fortsatt vara ett riktmärke i den svenska
            miljö- och klimatpolitiken. Utsläppspriset ger en tydlig styrande
            signal till alla aktörer och gör det mer lönsamt att investera
            i åtgärder som minskar utsläppen. Koldioxidskatten är ett centralt
            styrmedel i vår nationella klimatpolitik. Klimatskadliga subventioner
            i form av undantag i koldioxidbeskattning för verksamheter utanför
            handelssystemet bör därför fasas ut.
          </p>
          <p xml:id="i-LMC731YovMKQCVFSYgmQLU">
            Beskattning av drivmedel är ett viktigt verktyg för att minska
            transportsektorns klimatpåverkan. Men den är också ett exempel
            på ett trubbigt verktyg som inte gör skillnad på höginkomsttagare
            med god tillgång till kollektivtrafik och en låginkomst­tagare
            i glesbygd utan tillgång till alternativ till bilen. Vänsterpartiet
            anser det angeläget att träffsäkra styrmedel utformas för att
            minska klyftor mellan stad och landsbygd och att det vid behov
            införs kompensatoriska åtgärder för att beakta rättviseperspektivet
            när t.ex. skatter ger negativa fördelningseffekter. För att möta
            en ökad elektrifiering av vägtrafiken med stärkt regional rättvisa
            anser vi det angeläget att arbetet med en reform av vägtrafikbeskattning
            redan nu inleds.
          </p>
          <p xml:id="i-JJUyp1y6waehnFLRsjYgHk">
            För att Sverige ska uppnå fossilfria transporter krävs skarpare
            styrmedel där även skatter ingår. Klimatsmarta resor med cykel,
            kollektivtrafik och järnväg måste göras ekonomiskt attraktiva
            för resenären och godstransporter på järnväg och med sjöfart stimuleras
            ekonomiskt för transportköparna.
          </p>
          <p xml:id="i-KPcEuWYVceiuMhcEWrwS4T">
            Även för att våra nationella miljömål ska uppnås krävs ytterligare
            styrmedel där även beskattning ingår. Dessa bör inriktas för att
            minska belastningen för våra ekosystem och skapa ekologiskt hållbara
            näringar.
          </p>
        </div>
        <div type="motSignatures">
          <list>
            <item xml:id="i-3nj12f4R5mTYLDUwy28tT7">
              Jonas Sjöstedt (V)
            </item>
            <item xml:id="i-CcsssHrPDJFhXzyobBgtfa">
              Jens Holm (V)
            </item>
            <item xml:id="i-8qBpMmPenWVhvQv1KW1jBg">
              Maj Karlsson (V)
            </item>
            <item xml:id="i-EcMw258vfkPkjSgM4gpvQF">
              Birger Lahti (V)
            </item>
            <item xml:id="i-9xPpb6SVFTsBCEoFJRMiNv">
              Karin Rågsjö (V)
            </item>
            <item xml:id="i-6DZp7gGvnrEHqQH4fQBnEM">
              Mia Sydow Mölleby (V)
            </item>
            <item xml:id="i-NTzbAXpNHJBW4AhnqTd1P6">
              Linda Westerlund Snecker (V)
            </item>
            <item xml:id="i-95TGjNtjqW2Hfiuu4xR823">
              Ulla Andersson (V)
            </item>
          </list>
        </div>
        <div type="motNotes">
          <noteGrp>
            <note xml:id="i-2NpSxfcNtBQrSjaV8M8upr">
              [1] KI, Konjunkturläget, mars 2019.
            </note>
            <note xml:id="i-4rw6fTsU2fz6yGTG3n1BoJ">
              [2] OECD (2015), In It Together – Why Less Inequality Benefits
              All. Jämförelseåren i studien är 1985 och 2013 (eller det senaste
              året då data finns tillgängliga).
            </note>
            <note xml:id="i-B1MbFfK7zLFA8CePv2XpJc">
              [3] SNS (2018), Konjunkturrådets rapport 2018, Kapitalbeskattningens
              förutsättningar.
            </note>
            <note xml:id="i-W5fVmxH1RJ4rydHQYNMoBw">
              [4] Ownershift (2019), Vem äger Sverige?.
            </note>
            <note xml:id="i-BZxqhjiQ3vefrWNyrgyBLD">
              [5] SCB.
            </note>
            <note xml:id="i-8JVWNxdnn52QfzmKA9bX6x">
              [6] SNS (2018), Konjunkturrådets rapport 2018, Kapitalbeskattningens
              förutsättningar.
            </note>
            <note xml:id="i-L4FUnpkwtGxG2dFbqQgzhB">
              [7] Gini-koefficienten kan anta värden mellan 0 och 1. Om Gini-koefficienten
              antar värdet 1, betyder det att 1 person (i Sverige) äger 100
              % av den sammanlagda förmögenheten.
            </note>
            <note xml:id="i-71pnwjrrr89iz6tTEgREkM">
              [8] Ownershift (2019), Vem äger Sverige?.
            </note>
            <note xml:id="i-YQAeFBJzS2NTJUdESsff6j">
              [9] SKL, Ekonomirapporten december 2018 och VP17.
            </note>
            <note xml:id="i-L3B8sScDdUJbBZSBE424QR">
              [10] Ibid.
            </note>
            <note xml:id="i-Jm9XABELfVJbcrL88iZeWE">
              [11] OECD (2015), In It Together – Why Less Inequality Benefits
              All.
            </note>
            <note xml:id="i-EMiCQdkkmdb5HSoYdba3Bv">
              [12] Cingano, F. (2014), Trends in Income Inequality and its
              Impact on Economic Growth. OECD Social, Employment and Migration
              Working Papers No. 163.
            </note>
            <note xml:id="i-B179Gd9HuREdYcGgg12g8h">
              [13] Ostry, J. D., A. Berg &amp; C. G. Tsangarides (2014), Redistribution,
              Inequality, and Growth, IMF Staff Discussion Note.
            </note>
            <note xml:id="i-2pmwUBfr6FriokHZaVKg46">
              [14] Verbist, G &amp; Figari, F (2014), The Redistributive Effect
              and Progressivity of Taxes Revisited: An International Comparison
              across the European Union, Euromod Working Paper No. EM 6/14.
            </note>
            <note xml:id="i-3Bn679izTYdrDK75D4bxf3">
              [15] Studien omfattar de 15 länder som ingick i EU 1998.
            </note>
            <note xml:id="i-Rcm6QN7duQxZiLNLQru9x8">
              [16] KI, Konjunkturläget, oktober 2018.
            </note>
            <note xml:id="i-JKMQDDjXnK2pZhU6JCLNm5">
              [17] Kommunalarbetaren den 20 februari 2019, Så vill LO få bättre
              sjukförsäkring.
            </note>
            <note xml:id="i-DF6XkRemDqmgpwG7rFGhKi">
              [18] Pensionssveket – En rapport om ett ohållbart pensionssystem,
              Katalys 2017.
            </note>
            <note xml:id="i-TxsxpnYY18KaMVrYp4aS16">
              [19] Arbetsförmedlingens årsredovisning 2018, s. 67.
            </note>
            <note xml:id="i-EfbSU2P4SVFqrzsZfEZPj6">
              [20] http://arbetsloshetsrapporten.se/ersattning-akassa/#5-1.
            </note>
            <note xml:id="i-RFNtswoWECRXGpdJGtxHAa">
              [21] Avser vecka 35 år 2018. https://www.sverigesakassor.se/wp-content/uploads/2018/12/2018-12-10-Kompensationsgrad-vecka-35-2018.pdf.
            </note>
            <note xml:id="i-MLL4gRAkbcjsa6qQgvBpSK">
              [22] Finansdepartementet (2017), lagrådsremiss: Förändrade skatteregler
              för delägare i fåmansföretag.
            </note>
            <note xml:id="i-QMEGbZ6ULWLYbReZfHNAEt">
              [23] SNS (2018), Kapitalbeskattningens förutsättningar.
            </note>
          </noteGrp>
        </div>
      </div>
    </body>
  </text>
</TEI>
