<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201920-SoU-03253">
  <teiHeader>
    <fileDesc>
      <titleStmt>
        <title>Hälsa, sjukvård och omsorg </title>
        <author corresp="i-XQAzCv28W16uuk7HhQLdZZ">av Anders W Jonsson m.fl. (C)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2019/20:3253 av Anders W Jonsson m.fl. (C)</title>
          <idno type="rdwebb">H7023253</idno>
          <rs type="number">3253</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/H7023253/text</ref>
          <ref type="dokument_url_html">http://data.riksdagen.se/dokument/H7023253</ref>
          <ref type="dokumentstatus_url_xml">http://data.riksdagen.se/dokumentstatus/H7023253</ref>
          <ref type="docx">http://data.riksdagen.se/fil/79339BCF-8F7F-44CA-BE37-BA3AFC23E6F3</ref>
          <ref type="pdf">http://data.riksdagen.se/fil/60257201-3426-4655-84A7-25A5D9CCAE8A</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-XQAzCv28W16uuk7HhQLdZZ</idno>
            <name>Anders W Jonsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-AztMVLti5hapQ8yJnkFbgD</idno>
            <name>Sofia Nilsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-9nQnnjEYdDqQdpqWHaTczL</idno>
            <name>Per Lodenius</name>
            <state type="partyAffiliation" ref="Q110832">
              <desc>C</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-KgMCosZFEDhgPD1pbu5JJg" type="signed"/>
        <correspContext corresp="i-KgMCosZFEDhgPD1pbu5JJg">
          <note type="signatory" corresp="i-XQAzCv28W16uuk7HhQLdZZ"/>
          <note type="signatory" corresp="i-AztMVLti5hapQ8yJnkFbgD"/>
          <note type="signatory" corresp="i-9nQnnjEYdDqQdpqWHaTczL"/>
        </correspContext>
        <correspAction type="submitted" xml:id="i-JdYsShrTsipYjE7gq8VZzA">
          <date when="2019-10-03"/>
          <time when="16:08:20"/>
        </correspAction>
        <correspAction type="reviewed" xml:id="i-5juJgjb9ZRB8Q4ATmx1srj">
          <date when="2019-10-03"/>
          <time when="19:23:13"/>
        </correspAction>
        <correspAction type="referred" xml:id="i-WU1Ua2FDg2U35H54hfgaiE">
          <date when="2019-10-11"/>
        </correspAction>
        <correspAction type="assigned" xml:id="i-Rukre2qs98wxn7z9xW6hxB">
          <date when="2020-08-18"/>
          <time when="08:33:08"/>
        </correspAction>
        <correspContext corresp="i-Rukre2qs98wxn7z9xW6hxB">
          <ref type="assignedTo">Socialutskottet</ref>
        </correspContext>
        <correspAction type="behandlas_i" xml:id="i-EwmzRg3TGYRwFCAmiAutAU"/>
        <correspContext corresp="i-EwmzRg3TGYRwFCAmiAutAU">
          <ref type="uppgift">2019/20:KU1</ref>
          <ref type="ref_dok_id">H701KU1</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">KU1</ref>
          <ref type="ref_dok_titel">Utgiftsområde 1 Rikets styrelse</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-DbgKJE7hAQxpZ8YawX6Snj"/>
        <correspContext corresp="i-DbgKJE7hAQxpZ8YawX6Snj">
          <ref type="uppgift">2019/20:SoU4</ref>
          <ref type="ref_dok_id">H701SoU4</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">SoU4</ref>
          <ref type="ref_dok_titel">Äldrefrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-2ypuka5DxL2rXkhAG3A7Z4"/>
        <correspContext corresp="i-2ypuka5DxL2rXkhAG3A7Z4">
          <ref type="uppgift">2019/20:SoU5</ref>
          <ref type="ref_dok_id">H701SoU5</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">SoU5</ref>
          <ref type="ref_dok_titel">Folkhälsofrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-CFASkQ1xXn3m4HVBobLbqk"/>
        <correspContext corresp="i-CFASkQ1xXn3m4HVBobLbqk">
          <ref type="uppgift">2019/20:SoU7</ref>
          <ref type="ref_dok_id">H701SoU7</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">SoU7</ref>
          <ref type="ref_dok_titel">Alkohol-, narkotika-, dopnings- och tobaksfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-Hdd8yh6VKYFUgGM5mqeBmw"/>
        <correspContext corresp="i-Hdd8yh6VKYFUgGM5mqeBmw">
          <ref type="uppgift">2019/20:SoU6</ref>
          <ref type="ref_dok_id">H701SoU6</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">SoU6</ref>
          <ref type="ref_dok_titel">Apoteks- och läkemedelsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-9fbAbySKNMRTR3YC5NeFL3"/>
        <correspContext corresp="i-9fbAbySKNMRTR3YC5NeFL3">
          <ref type="uppgift">2019/20:JuU29</ref>
          <ref type="ref_dok_id">H701JuU29</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">JuU29</ref>
          <ref type="ref_dok_titel">Våldsbrott och brottsoffer</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-WdXvvKwg5xskPogFXSFCMf"/>
        <correspContext corresp="i-WdXvvKwg5xskPogFXSFCMf">
          <ref type="uppgift">2019/20:SoU10</ref>
          <ref type="ref_dok_id">H701SoU10</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">SoU10</ref>
          <ref type="ref_dok_titel">Frågor om psykisk hälsa</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-WuKwE5CL5SEUQW3NSECNhr"/>
        <correspContext corresp="i-WuKwE5CL5SEUQW3NSECNhr">
          <ref type="uppgift">2019/20:SoU8</ref>
          <ref type="ref_dok_id">H701SoU8</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">SoU8</ref>
          <ref type="ref_dok_titel">Stöd till personer med funktionsnedsättning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-Q2EaQpfARBwJ9afjo9VhN5"/>
        <correspContext corresp="i-Q2EaQpfARBwJ9afjo9VhN5">
          <ref type="uppgift">2019/20:JuU26</ref>
          <ref type="ref_dok_id">H701JuU26</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">JuU26</ref>
          <ref type="ref_dok_titel">Straffrättsliga frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-Vxn72vJLrBt5g9Gir1uXib"/>
        <correspContext corresp="i-Vxn72vJLrBt5g9Gir1uXib">
          <ref type="uppgift">2019/20:SoU11</ref>
          <ref type="ref_dok_id">H701SoU11</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">SoU11</ref>
          <ref type="ref_dok_titel">Hälso- och sjukvårdens organisation m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-7Gy1vFcoAGVXbpCUjg858x"/>
        <correspContext corresp="i-7Gy1vFcoAGVXbpCUjg858x">
          <ref type="uppgift">2019/20:SoU12</ref>
          <ref type="ref_dok_id">H701SoU12</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">SoU12</ref>
          <ref type="ref_dok_titel">Kompetensförsörjning och prioriteringar inom hälso- och sjukvården m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-DibU8UjDCCJX2vBZwsCUs1"/>
        <correspContext corresp="i-DibU8UjDCCJX2vBZwsCUs1">
          <ref type="uppgift">2019/20:SoU9</ref>
          <ref type="ref_dok_id">H701SoU9</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">SoU9</ref>
          <ref type="ref_dok_titel">Socialtjänst- och barnfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2019/20:3253 av Anders W Jonsson m.fl. (C) Hälsa, sjukvård och omsorg</div>
      </div>
      <div type="motBody">
        <div type="TOC" xml:id="i-Fnw3LLEA3sfqg4dhTuRuox">
          <head>
            Innehållsförteckning
          </head>
          <list>
            <item style="indent-level: 1">
              Förslag till riksdagsbeslut
            </item>
            <item style="indent-level: 1">
              Kortade köer genom stärkt patientinflytande
            </item>
            <item style="indent-level: 1">
              Förbättrad information om väntetider inför behandling
            </item>
            <item style="indent-level: 1">
              En nationell informationsportal för stärkt patientmakt
            </item>
            <item style="indent-level: 1">
              Digitala alternativ för en närmare vård
            </item>
            <item style="indent-level: 1">
              Nationell lösning för digitala vårdtjänster
            </item>
            <item style="indent-level: 1">
              Tydligare gränsdragning mellan sjukvård och tandvård
            </item>
            <item style="indent-level: 1">
              Snabbare validering av läkare utbildade utanför EU
            </item>
            <item style="indent-level: 1">
              Ökad organdonation
            </item>
            <item style="indent-level: 1">
              Regelförenkling för embryodonation
            </item>
            <item style="indent-level: 1">
              Förvaring av befruktade ägg
            </item>
            <item style="indent-level: 1">
              Altruistiskt surrogatmoderskap
            </item>
            <item style="indent-level: 1">
              Individuell bedömning av den fysiska hälsan för IVF
            </item>
            <item style="indent-level: 1">
              Adoption av omplacerade barn
            </item>
            <item style="indent-level: 1">
              Fysisk aktivitet på recept till seniorer
            </item>
            <item style="indent-level: 1">
              En nationell handlingsplan för Hepatit B och C
            </item>
            <item style="indent-level: 1">
              Ökad rättssäkerhet för barn som placeras i familjehem
            </item>
            <item style="indent-level: 1">
              Stärkt samarbete i sociala barnfrågor
            </item>
            <item style="indent-level: 1">
              Riktlinjer för mötet med våldsutsatta barn och unga
            </item>
            <item style="indent-level: 1">
              Utbildningsinsatser för yrkesverksamma som befattar sig med fall
              rörande vårdnad
            </item>
            <item style="indent-level: 1">
              Utbildningsinsatser för vårdpersonal och kuratorer kring hbtq-personer
              och psykisk ohälsa
            </item>
            <item style="indent-level: 1">
              Straffrättsligt skydd för barn som bevittnat misshandel
            </item>
            <item style="indent-level: 1">
              Stärkt barnperspektiv vid placering på skyddat boende
            </item>
            <item style="indent-level: 1">
              Nationell strategi för att bemöta hemlöshet
            </item>
            <item style="indent-level: 1">
              Jämställt försörjningsstöd
            </item>
            <item style="indent-level: 1">
              Miljömärkta läkemedel
            </item>
            <item style="indent-level: 1">
              Paracetamol i dagligvaruhandeln
            </item>
            <item style="indent-level: 1">
              Nationellt ansvar för kliniska prövningar av särläkemedel
            </item>
            <item style="indent-level: 1">
              Fasa ut fysiska recept till förmån för e-recept
            </item>
            <item style="indent-level: 1">
              Möjliggör för returer av överblivna läkemedel
            </item>
            <item style="indent-level: 1">
              Farmaceut på distans
            </item>
            <item style="indent-level: 1">
              Life science och innovation i sjukvården
            </item>
            <item style="indent-level: 1">
              Funktionshinderperspektiv inom alla politikområden
            </item>
            <item style="indent-level: 1">
              Ny utredning för tolktjänst för personer med hörselnedsättning
            </item>
            <item style="indent-level: 1">
              Bevara nuvarande ledarhundsverksamhet
            </item>
            <item style="indent-level: 1">
              Äldrehälsovårdsprogram
            </item>
            <item style="indent-level: 1">
              Valfrihet för äldre
            </item>
            <item style="indent-level: 1">
              Lika förutsättningar till vård och stöd i hela landet
            </item>
            <item style="indent-level: 1">
              En handlingsplan för att förhindra våld och övergrepp på åldersrika
            </item>
            <item style="indent-level: 1">
              Förändrad lagstiftning för att garantera demenssjukas rättssäkerhet
            </item>
            <item style="indent-level: 1">
              Ett förbättrat anhörigstöd
            </item>
            <item style="indent-level: 1">
              Skademinimering i missbruksvården
            </item>
            <item style="indent-level: 1">
              Gemensam tvångslagstiftning för svår psykisk sjukdom och missbruk
            </item>
            <item style="indent-level: 1">
              Läkemedelsbehandling med substitutionspreparat för missbrukare
            </item>
            <item style="indent-level: 1">
              Utvärdera narkotikalagstiftningen
            </item>
            <item style="indent-level: 1">
              Tilläggstjänster i den offentliga vården
            </item>
          </list>
        </div>
        <div type="motProposal" subtype="förslag">
          <head xml:id="i-tNGycpFDU5YhjCcvxCGeV">
            Förslag till riksdagsbeslut
          </head>
          <list style="ol">
            <item xml:id="i-LG6N4rwpTgniCwFHC8vUps">
              Riksdagen ställer sig bakom det som anförs i motionen om en stärkt
              patientlag där patienten har rätt att välja slutenvård på valfri
              klinik i landet och tillkännager detta för regeringen.
            </item>
            <item xml:id="i-KcUWv3MuxSTp6vB8YWJJGB">
              Riksdagen ställer sig bakom det som anförs i motionen om att
              införa en rättighet i hälso- och sjukvårdslagen som gör det tydligt
              att patienten har rätt att vid remitterande till klinik få information
              om det aktuella väntetidsläget på samtliga kliniker som erbjuder
              den efterfrågade vården, och detta tillkännager riksdagen för
              regeringen.
            </item>
            <item xml:id="i-pc32tCTfWTA2gfejfss9z">
              Riksdagen ställer sig bakom det som anförs i motionen om att
              allmänheten via en nationell portal ska finna lättförståelig och
              aktuell kvalitets- och väntetidsinformation och tillkännager detta
              för regeringen.
            </item>
            <item xml:id="i-TGTjE5eKBYP9f9qiiS6Vry">
              Riksdagen ställer sig bakom det som anförs i motionen om att
              säkerställa att samtliga patienter i landet har rätt att kontakta
              sin primärvård digitalt och tillkännager detta för regeringen.
            </item>
            <item xml:id="i-EcwZts6Y8H6v6tEvzeutAt">
              Riksdagen ställer sig bakom det som anförs i motionen om behovet
              av att hitta en nationell lösning för att säkra patientens tillgång
              till digitala vårdtjänster i hela landet och tillkännager detta
              för regeringen.
            </item>
            <item xml:id="i-BRoJBQwRbYe87e8AGiTFju">
              Riksdagen ställer sig bakom det som anförs i motionen om att
              verka för att tydliggöra gränsdragningar mellan hälso- och sjukvården
              och tandvården för att förhindra en ojämlik vård mellan regioner
              och tillkännager detta för regeringen.
            </item>
            <item xml:id="i-ET8NjsCM7mQNi45TaCVF6M">
              Riksdagen ställer sig bakom det som anförs i motionen om att
              se över ytterligare främjande åtgärder för att läkare utbildade
              utanför EU ska ha goda möjligheter att validera sin utbildning
              och tillkännager detta för regeringen.
            </item>
            <item xml:id="i-EsEcsMkC7c9MasLBwU4fjR">
              Riksdagen ställer sig bakom det som anförs i motionen om att
              verka för bättre förutsättningar att göra medicinska insatser
              i syfte att öka tillgången till organ för organdonation och tillkännager
              detta för regeringen.
            </item>
            <item xml:id="i-KJKBwXXC4KZTJZbG6J8kmi">
              Riksdagen ställer sig bakom det som anförs i motionen om att
              förändra lagstiftning för att möjliggöra att det vid nyttjandet
              av kvarvarande befruktade ägg från donatorer ska räcka med skriftligt
              samtycke och tillkännager detta för regeringen.
            </item>
            <item xml:id="i-UcFSxwWpRCrj6MoSCjm2mW">
              Riksdagen ställer sig bakom det som anförs i motionen om att
              förändra villkoren för att vid särskilda skäl tillåta förlängd
              förvaring av befruktade ägg efter tio år och tillkännager detta
              för regeringen.
            </item>
            <item xml:id="i-9XeyZtLULepbYDB3CP2xeR">
              Riksdagen ställer sig bakom det som anförs i motionen om att
              förändra relevant lagstiftning för att möjliggöra altruistiskt
              surrogatmoderskap och tillkännager detta för regeringen.
            </item>
            <item xml:id="i-85MSrSYRGRi21fWdgdapYJ">
              Riksdagen ställer sig bakom det som anförs i motionen om att
              utreda hur en individuell bedömning av den fysiska hälsan i högre
              grad ska avgöra om en kvinna kan få genomgå IVF och tillkännager
              detta för regeringen.
            </item>
            <item xml:id="i-FiLsj9ssmste3ojd5rAg1u">
              Riksdagen ställer sig bakom det som anförs i motionen om att
              möjliggöra adoption av omhändertagna barn i större utsträckning
              och tillkännager detta för regeringen.
            </item>
            <item xml:id="i-3Loa9gwoqzPxDW1PEnwY4g">
              Riksdagen ställer sig bakom det som anförs i motionen om att
              främja möjligheten att skriva ut fysisk aktivitet på recept för
              seniorer med låg aktivitetsnivå och tillkännager detta för regeringen.
            </item>
            <item xml:id="i-7CtFyNuHwxxytrUYfxE6eP">
              Riksdagen ställer sig bakom det som anförs i motionen om att
              uppdra åt Folkhälsomyndigheten att utveckla en nationell handlingsplan
              för hepatit B och hepatit C och tillkännager detta för regeringen.
            </item>
            <item xml:id="i-QNtmKKu986CrkiRuYeamVe">
              Riksdagen ställer sig bakom det som anförs i motionen om att
              öka rättssäkerheten för barn som placeras i familjehem genom ett
              nationellt register över familjer som är lämpliga som stöd- och
              kontaktfamiljer och tillkännager detta för regeringen.
            </item>
            <item xml:id="i-SfMgoyvTqh6BSuW5yvpADH">
              Riksdagen ställer sig bakom det som anförs i motionen om att
              se över lämplig lagstiftning för att undanröja hinder för kommuner
              att samarbeta om myndighetsutövning kring den sociala barn- och
              ungdomsvården och tillkännager detta för regeringen.
            </item>
            <item xml:id="i-V6wWdGCGWXga4Py173FF83">
              Riksdagen ställer sig bakom det som anförs i motionen om att
              stärka samarbetet mellan skola, skolhälsovård och socialtjänst
              för placerade barn och tillkännager detta för regeringen.
            </item>
            <item xml:id="i-MQjYbWvoqfiNqPFv1UXX58">
              Riksdagen ställer sig bakom det som anförs i motionen om att
              uppdra åt Socialstyrelsen att ta fram riktlinjer för mötet med
              våldsutsatta barn och unga och tillkännager detta för regeringen.
            </item>
            <item xml:id="i-GiWf3fHyf7BRgfmNsKcYW1">
              Riksdagen ställer sig bakom det som anförs i motionen om utbildningsinsatser
              för yrkesverksamma som i tjänsten befattar sig med fall rörande
              vårdnad och tillkännager detta för regeringen.
            </item>
            <item xml:id="i-D9zgU6Abv2CB2QgcSA4FcL">
              Riksdagen ställer sig bakom det som anförs i motionen om att
              främja utbildningsinsatser för vårdpersonal och skolkuratorer
              i fråga om hbtq-personers utsatthet och psykiska ohälsa och tillkännager
              detta för regeringen.
            </item>
            <item xml:id="i-29fgHtzzvadtFdrtYq78aE">
              Riksdagen ställer sig bakom det som anförs i motionen om ett
              stärkt straffrättsligt skydd för barn som bevittnar brott, och
              detta tillkännager riksdagen för regeringen.
            </item>
            <item xml:id="i-6KxXJ16qfQypXz3gNUnt6f">
              Riksdagen ställer sig bakom det som anförs i motionen om att
              stärka barnperspektivet i frågor rörande skyddade boenden och
              tillkännager detta för regeringen.
            </item>
            <item xml:id="i-Hiw5iRqjauKg6NRP3RtUzb">
              Riksdagen ställer sig bakom det som anförs i motionen om att
              ta fram en nationell strategi för att bemöta hemlöshet och tillkännager
              detta för regeringen.
            </item>
            <item xml:id="i-NQArzj3MXfeuYzFe1Fn1Gx">
              Riksdagen ställer sig bakom det som anförs i motionen om att
              se över möjligheten att skapa ett jämställt försörjningsstöd och
              tillkännager detta för regeringen.
            </item>
            <item xml:id="i-9FA8E25Km7fGeHgTmjWXw3">
              Riksdagen ställer sig bakom det som anförs i motionen om att
              se över möjligheterna att miljömärka läkemedel och tillkännager
              detta för regeringen.
            </item>
            <item xml:id="i-PP16E2tFyWt9VzSGkxcWY3">
              Riksdagen ställer sig bakom det som anförs i motionen om att
              uppdra åt regeringen att återkomma med uppföljning av effekterna
              av försämrad tillgänglighet till paracetamol i dagligvaruhandeln
              och tillkännager detta för regeringen.
            </item>
            <item xml:id="i-5mgTLo6nH67wTEiLKveDFk">
              Riksdagen ställer sig bakom det som anförs i motionen om att
              införa och säkra ett nationellt ansvar för kliniska prövningar
              av särläkemedel och tillkännager detta för regeringen.
            </item>
            <item xml:id="i-RNxe8CyDyiFBSNbqbMxDkW">
              Riksdagen ställer sig bakom det som anförs i motionen om att
              utreda möjligheten att övergå till e-recept i de fall synnerliga
              skäl inte föreligger och tillkännager detta för regeringen.
            </item>
            <item xml:id="i-Apq6tWYULFQFBJmQnYXbod">
              Riksdagen ställer sig bakom det som anförs i motionen om att
              möjliggöra för överblivna läkemedel som hanterats inom en kvalitetssäkrad
              distributionskedja att returneras till apoteket, alternativt en
              annan enhet som kan behöva läkemedlet i fråga, och tillkännager
              detta för regeringen.
            </item>
            <item xml:id="i-NbTBkYYoGLrzFLdEmmwooj">
              Riksdagen ställer sig bakom det som anförs i motionen om att
              möjliggöra etableringen av farmaceuter på distans och tillkännager
              detta för regeringen.
            </item>
            <item xml:id="i-QCYV2YMaW5iHGUL7xTtfaQ">
              Riksdagen ställer sig bakom det som anförs i motionen om att
              möjliggöra att fler innovationer förs ut i vården snabbare och
              tillkännager detta för regeringen.
            </item>
            <item xml:id="i-3rGfa1QwwwDbE8k64tH4pJ">
              Riksdagen ställer sig bakom det som anförs i motionen om att
              främja samverkan mellan life science och sjukvården genom att
              stärka kunskapsstyrningen i sjukvården med nationella mål för
              antalet patienter som ska medverka i kliniska studier och tillkännager
              detta för regeringen.
            </item>
            <item xml:id="i-ESPLpciWXraQZY6UAr5A56">
              Riksdagen ställer sig bakom det som anförs i motionen om att
              stärka funktionshindersperspektivet inom alla politikområden genom
              att säkerställa att statsråd för olika departement tar ansvar
              för frågorna samt låter perspektivet reflekteras i samtliga politiska
              beslut och tillkännager detta för regeringen.
            </item>
            <item xml:id="i-U6u89ToD8rZpZHQdMspgJi">
              Riksdagen ställer sig bakom det som anförs i motionen om att
              utreda en förbättrad och användarvänlig tolktjänst för personer
              med hörselnedsättning och tillkännager detta för regeringen.
            </item>
            <item xml:id="i-2tFu6AJ4A8bML3HEz5JPKZ">
              Riksdagen ställer sig bakom det som anförs i motionen om att
              inte förändra den nuvarande ordningen för ledarhundsverksamheten
              och tillkännager detta för regeringen.
            </item>
            <item xml:id="i-TLtqqbRzaYXyzxHW1dGqdJ">
              Riksdagen ställer sig bakom det som anförs i motionen om att
              uppdra åt Socialstyrelsen och Folkhälsomyndigheten att införa
              äldrehälsovårdsprogram för samtliga medborgare över 65 år och
              tillkännager detta för regeringen.
            </item>
            <item xml:id="i-SjV9w5JRnii5aXkYJURkdq">
              Riksdagen ställer sig bakom det som anförs i motionen om att
              se över lagstiftning för att möjliggöra att samtliga äldre i behov
              av hemtjänst garanteras valfrihet i valet av vårdgivare och tillkännager
              detta för regeringen.
            </item>
            <item xml:id="i-FtqqZqiVBaeypgKGXz9aQx">
              Riksdagen ställer sig bakom det som anförs i motionen om att
              genomföra en översyn av skillnader i nivåer och innehåll i försörjningsstödet,
              samt av vårdavgifter och kostnader för hjälpmedel, i syfte att
              ta fram gemensamma riktlinjer för att minska de geografiska ojämlikheterna
              och tillkännager detta för regeringen.
            </item>
            <item xml:id="i-QdHmZerJxtUqNbjqv6NzZg">
              Riksdagen ställer sig bakom det som anförs i motionen om att
              stärka tryggheten för äldre genom att ta fram en handlingsplan
              för att förhindra våld och övergrepp mot åldersrika och tillkännager
              detta för regeringen.
            </item>
            <item xml:id="i-BNb4GTfQ2Zh2bfHtR4FkCC">
              Riksdagen ställer sig bakom det som anförs i motionen om att
              utreda i vilken mån lagstiftningen måste förändras för att garantera
              demenssjukas rättssäkerhet och trygghet och tillkännager detta
              för regeringen.
            </item>
            <item xml:id="i-MYZid2sVvABrxSxUAfoDwq">
              Riksdagen ställer sig bakom det som anförs i motionen om att
              utvärdera anhörigstödet i syfte att få ett mer lättillgängligt
              och välfungerande stöd och tillkännager detta för regeringen.
            </item>
            <item xml:id="i-5BR51aExJk2RV43523dDMY">
              Riksdagen ställer sig bakom det som anförs i motionen om att
              låta vetenskap och beprövad erfarenhet samt hälso- och sjukvårdslagen
              prägla beroendevården och tillkännager detta för regeringen.
            </item>
            <item xml:id="i-hhdUbDnTUDYtA1VZwefDN">
              Riksdagen ställer sig bakom det som anförs i motionen om att
              utvärdera den befintliga narkotikalagstiftningens effekter med
              sikte på att utveckla en lagstiftning som möjliggör vård och skademinimering
              och tillkännager detta för regeringen.
            </item>
            <item xml:id="i-4WpRAHmiGqiBqh2fpBaM8e">
              Riksdagen ställer sig bakom det som anförs i motionen om att
              utreda en gemensam tvångslagstiftning för personer som lider av
              en kombination av svår psykisk sjukdom och missbruksproblematik,
              och detta tillkännager riksdagen för regeringen.
            </item>
            <item xml:id="i-D9vE2i74n5VNyV7DyH79CU">
              Riksdagen ställer sig bakom det som anförs i motionen om att
              i enlighet med principen om skademinimering se över möjligheten
              att säkra tillgång till farmakologisk behandling för personer
              med beroendeproblem i hela landet och tillkännager detta för regeringen.
            </item>
            <item xml:id="i-UCdwnGZx11LK8qFpzrMFYC">
              Riksdagen ställer sig bakom det som anförs i motionen om att
              uppdra åt Socialstyrelsen att ta fram riktlinjer för vilka tilläggstjänster
              patienter själva ska kunna få betala för i den offentliga vården
              och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-S1JYgKfbtASN6ELPLqJ2Cr">
            Kortade köer genom stärkt patientinflytande
          </head>
          <p xml:id="i-R97NZ2rrCDwy1RzMHDhLBW">
            De växande vårdköerna är ett av de största problemen i sjukvården.
            Sedan kömiljarden togs bort under förra mandatperioden har väntetiderna
            skenat i nästan alla regioner. Centerpartiet har drivit igenom
            återinförandet av en ny och uppdaterad kömiljard från och med
            2019 som premierar tillgänglighet i hela vårdkedjan. Men för att
            kapa vårdkö­erna krävs mer. En av de viktigaste reformerna handlar
            om att öka patientens möjlighet att få välja vård på en klinik
            med kortare kö än på den av den regionen på förhand anvisade kliniken.
            Den patientlag som den f.d. alliansregeringen införde var ett
            första steg för att öka patientens delaktighet. Patientlagen behöver
            dock fortsatt skärpas och tydliggöras för att ytterligare korta
            köerna. I den nya lagen behöver patientens rätt att välja slutenvård
            – som till exempel en operation – på valfri klinik i hela landet
            slås fast. På så sätt kan fler vårdgivare konkurrera om att erbjuda
            tillgänglig och kvalitativ vård. I ett sådant system utgår makten
            från patienten och de behandlade patienterna styr då ut­vecklingen
            i riktning mot de verksamheter som kortar köerna mest. En stärkt
            patientlag möjliggör för betydligt större tillgänglighet när patienten
            kan nyttja kapacitet som finns i andra regioner än bara den egna.
          </p>
          <head type="h1" xml:id="i-HpxwGNQgNUC8rArm1oyxEy">
            Förbättrad information om väntetider inför behandling
          </head>
          <p xml:id="i-9piPKeYmo3Z7Uq7QVArjrF">
            För att patienten genom att nyttja sin patientmakt ska få verklig
            möjlighet att påverka köerna och kunna fatta välgrundade beslut
            om vart remissen ska skickas krävs det att patienten får information
            om det aktuella väntetidsläget på de kliniker som erbjuder den
            behandling patienten väntar på. Patienterna måste därför ha en
            tydlig rättighet att vid remitteringstillfället få information
            om den klinik där väntetiderna är kortast – både i hemregionen
            och i andra delar av landet. Som ett led i detta vill vi införa
            en rättighet i hälso- och sjukvårdslagen som innebär att patienten
            vid remittering får information om det aktuella väntetidsläget
            på landets alla kliniker och därefter själv kan välja var remis­sen
            ska skickas. Att sjukvården blir skyldig att informera om patienternas
            rättigheter är en del i att skapa ett mer jämlikt förhållande
            och stärka patientinflytandet.
          </p>
          <head type="h1" xml:id="i-YWDyN8m1qyNNyWrGy2pBF">
            En nationell informationsportal för stärkt patientmakt
          </head>
          <p xml:id="i-3hXBoTePNuHENa4B5qjzhJ">
            Det finns politiska krafter som ser offentliga monopol eller
            ändrat huvudmannaskap som lösningar på de flesta av vårdens problem.
            Vissa vill förbjuda de privata alternativ som är förutsättningen
            för valfrihet och som utvecklar vården. Andra vill göra en gigan­tisk
            omorganisation där ansvaret för vården flyttas från regionerna
            till staten. Men ju mer makt och beslutsfattande som flyttas från
            människor och medarbetare, ju mer döv blir vården för patienternas
            behov. Att människor, företag, kommuner, regioner och ideella
            utförare lokalt och regionalt har frihet att testa egna och nya
            idéer skapar vad som kallas för institutionell konkurrens. Goda
            exempel och lösningar kan sprida sig som ringar på vattnet. Patienter
            måste få mer valfrihet och inflytande, och medarbetare måste få
            större möjligheter att vara med och utveckla vården. Det är nyckeln
            till en tryggare vård som finns närmare människor. En viktig del
            i att förbättra vårdkvaliteten och sjuk­vårdens prestation är
            att ge patienter möjligheten att granska och jämföra olika vårdgiv­ares
            resultat när olika aktörer konkurrerar om att erbjuda den bästa
            formen av vård. Sjukvården samlar in stora mängder data om kvalitetsmått,
            väntetider och patientnöjd­het, bland mycket annat. Det är viktigt
            att medarbetare kan ägna sig åt att ge vård snar­are än föra ännu
            mer statistik. Men det som redan samlas löpande kan användas bättre.
            Sverige bör likt Danmark och Nederländerna samla lättillgänglig
            information om kvali­tet och väntetider på en nationell portal
            (1177.se). Informationen kan sedan enkelt använ­das av aktörer
            som vill få en bild av hur kvaliteten förändrats eller patienter
            som vill göra bättre val.
          </p>
          <head type="h1" xml:id="i-CAipBv46NDsUc1rE1pqwT9">
            Digitala alternativ för en närmare vård
          </head>
          <p xml:id="i-EPqjTMUwzsyenhdxNxK7Ro">
            Den digitala utvecklingen ger helt nya möjligheter att göra hälso-
            och sjukvård samt omsorg mer tillgänglig, effektiv och säker för
            patienterna. Det gäller allt från informa­tion, kommunikation,
            insamling av patientdata för säkrare diagnoser, behandlingar av
            olika slag samt förebyggande egenvård. Med möjligheten att koppla
            upp hemmen och patienten till specialistsjukvård och primärvård
            med kameror, bildskärmar, mikrofoner och högtalare, kan en allt
            större del av hälso- och sjukvården samt omsorgen utföras i hemmet.
            Detta kommer minska trycket på akutsjukvården och frigöra vårdplatser.
            E‑hälsa och välfärdsteknik ger också nya möjligheter att erbjuda
            en likvärdig vård och omsorg i hela landet. Nätbaserade vårdtjänster
            är på stor framväxt och allt fler patienter efterfrågar möjligheten
            att kontakta sin läkare genom sin telefon eller dator. Digital
            vård är ett sätt att avlasta den övriga vården och behöver få
            bättre förutsättningar att utveck­las. Vi vill därför införa en
            rätt för patienter att söka sin vård genom digitala vårdkon­takter
            i hela landet. Att garantera patientens rätt att kontakta vården
            digitalt gör att sjuk­vården kommer närmare människor. Det är
            betydelsefullt inte minst för den som bor i glesbygd och har långt
            till närmaste vårdcentral. Det kan både handla om planerade vårdbesök
            hos läkaren på vårdcentralen som sker genom videosamtal och uppföljning
            av provresultat eller förnyelser av recept. Möjligheten att få
            möta vården digitalt, enkelt och patientsäkert måste finnas i
            hela landet. Vi vill därför se en kraftig ambitionshöj­ning från
            regeringen i frågan om den digitala vården. Varje patient måste
            garanteras rätten att få ta kontakt och kunna genomföra enklare
            digitala besök hos sin vårdcentral.
          </p>
          <head type="h1" xml:id="i-VNTAqmuSWoH3LNdXnajFzb">
            Nationell lösning för digitala vårdtjänster
          </head>
          <p xml:id="i-NifV4MiN2vfAix1Nhcvdz1">
            De digitala vårdtjänsterna har blivit en naturlig del i många
            människors vårdsökande. Att digitala möjligheter finns att nyttja
            ger fler människor möjlighet att söka vård och ökar tillgängligheten
            till vården i hela landet. De nya vårdlösningarna avlastar också
            den fysiska vården, sparar tid och administration. Idag bygger
            ersättningarna till de digitala vårdföretagen på ett förlegat
            system där företagen fakturerar regionerna för patientbesök enligt
            en prislista. Systemet omöjliggör även de digitala vårdföretagens
            möjlighet att ta ansvar för patientens hela resa genom vården,
            med prover, uppföljning och kontinuerligt relationsbyggande. För
            att möjliggöra en innovativ vård där de digitala vårdtjänsterna
            blir en större del av patientens hälsobyggande måste förhållningssättet
            till de digitala vårdföretagen förändras. Den digitala vården
            är här för att stanna och de många nya vårdmöjligheter som skapas
            av innovativa vårdföretag måste nyttjas bättre av det offent­liga.
            Då kan inte ersättningen och finansieringslösningen bygga på förlegade
            system. Vi anser att det är angeläget att se över möjligheterna
            att hitta en nationell lösning för att säkra samtliga patienters
            tillgänglighet till den digitala vården, och se över sätt att
            göra de digitala vårdföretagen till en del av det grundläggande
            vårdutbudet. Alla patienter som söker vård ska kunna söka vården
            digitalt, på lika villkor, i hela landet, men också få möjlighet
            att själv välja vilken digital aktör de vill söka vården hos.
            Det är därför viktigt att den nationella lösningen tar hänsyn
            till en bevarad valfrihet och vårdföretag­ens möjlighet att fortsätta
            verka för att forma nya vårdlösningar.
          </p>
          <head type="h1" xml:id="i-KfXKswfm2PC8SHVijZWDw2">
            Tydligare gränsdragning mellan sjukvård och tandvård
          </head>
          <p xml:id="i-5gdgo3Ffx1Gqjrd1DhQ4Nb">
            Det finns en gråzon mellan tandvård och sjukvård, där ansvarsområdena
            är otydliga i lagstiftningen och regionernas tolkningar av gällande
            förordningar ger upphov till ojäm­lik vård för människor med störst
            tandvårdsbehov. Vissa får behandling via sjukvårds­taxan medan
            andra med samma symptom får stå för kostnaden själv. Dessa skillnader
            uppstår när regioner, verksamheter och i sista hand enskilda läkare
            tolkar regelverket på olika sätt. Resultatet blir att människor
            faller i gråzonen, mellan hälso- och sjukvården, den landstingsfinansierade
            tandvården och den egenfinansierade vuxentandvården och behandlas
            olika baserat på region och bostadsort. Hälso- och sjukvården
            riskerar att i dessa fall bli ojämlik, varför det är viktigt att
            finna gemensamma riktlinjer och tydliga gränsdragningar. Centerpartiet
            vill därför se en översyn av gränsdragningsproblem med sjukdom
            i munhålan som idag anses gå på tandvårdsförsäkringen i stället
            för högkost­nadsskyddet i syfte att skapa en mer jämlik tillgång
            till det grundläggande hälso- och sjukvårdsbehovet.
          </p>
          <head type="h1" xml:id="i-6CemCzjGMG3yub2LEsZNfq">
            Snabbare validering av läkare utbildade utanför EU
          </head>
          <p xml:id="i-Ce9aNMRfV9YFMd1HXkbheu">
            Människors arbete och egenförsörjning möjliggör en stark välfärd.
            Många personer som kommer till Sverige idag har någon form av
            vårdutbildning. Samtidigt förväntas behov­et av personal att öka
            inom svensk hälso- och sjukvård. En snabb valideringsprocess för
            personer från tredje land kan göra det enklare för regioner, kommuner
            och företag att möta arbetskraftsbristen. En rad åtgärder har
            de senaste åren vidtagits för att möjliggöra en snabb validering
            av vårdutbildad personal från länder utanför EU/EES. Bland annat
            har utlandsutbildade läkare möjlighet att arbeta som läkarassistenter
            under tiden de väntar på svensk legitimation. Utlandsutbildade
            läkare har också möjlighet att få klinisk kompetens bedömd av
            kollegor under provtjänstgöringen. Det finns dock fortfarande
            behov av att se över möjligheten att ytterligare främja en snabb
            och smidig validering av utlandsutbildad personal, inte minst
            i välfärden där arbetskraftsbristen väntas bli allt större. Centerpartiet
            vill se ytterligare stärkta åtgärder för att få vårdutbildad personal
            etablerad på svensk arbetsmarknad.
          </p>
          <head type="h1" xml:id="i-M7n5uKgMRLGj9CJ8EQ76cV">
            Ökad organdonation
          </head>
          <p xml:id="i-7Q7MeB1REZeT2nT3EQoBux">
            Organdonation är en fråga som handlar om att rädda liv. Trots
            att svenskarna generellt är positivt inställda till organdonationer
            sker betydligt färre donationer än vad som hade varit möjligt,
            vilket är ett stort problem. Centerpartiet har ställt sig positiva
            till ett för­slag om att se över möjligheten att införa en lag
            där alla som inte aktivt nekar automa­tiskt blir en organdonator
            efter sin död. Den statliga utredning om donations- och trans­plantationsfrågor
            som presenterades 2015 påpekade dock att ett sådant förslag kan
            stå i strid med grundlagen. Till dess att ett förslag som är förenligt
            med grundlagen presen­terats anser vi att det är viktigt att fortsätta
            arbeta för att öka informationen till allmän­heten om donation
            och möjligheterna att gå med i donationsregistret. Regeringen
            bör även vidta åtgärder som främjar medicinska insatser som kan
            resultera i att fler blir organdonatorer.
          </p>
          <head type="h1" xml:id="i-XPmj78YRTjAruABhwRKVCo">
            Regelförenkling för embryodonation
          </head>
          <p xml:id="i-ytq2TmZtrqyRiVKb7uUiB">
            Att embryodonation nu har blivit tillåtet i Sverige och att regelverket
            för hantering av befruktade ägg har moderniserats är positivt.
            De bestämmelser som nu har införts har dock brister. Bland annat
            innebär regelverket att ett befruktat ägg som blivit över efter
            ett pars eller en ensamstående kvinnas befruktning utanför kroppen
            enbart ska få använ­das om paret eller kvinnan är förälder till
            minst ett barn sedan tidigare. Det finns ingen anledning att begränsa
            ett pars eller en kvinnas beslut på detta sätt och därför anser
            vi att det ska räcka med att det finns ett skriftligt samtycke
            från donatorerna för att befruktade överblivna ägg ska få användas
            i ett senare skede.
          </p>
          <head type="h1" xml:id="i-GxqZKDVnQx7CJDJhEg83pA">
            Förvaring av befruktade ägg
          </head>
          <p xml:id="i-5vC3Arb1vC9UQSh5RFvsyp">
            Från och med den 1 januari 2019 får ett befruktat ägg förvaras
            fryst i högst tio år i stället för fem. Enligt de nya bestämmelserna
            kan en förlängd förvaring efter de tio första åren medges om det
            finns synnerliga skäl. Liksom Socialstyrelsen anser vi dock inte
            att det ska krävas synnerliga skäl för att myndigheten ska tillåta
            en förvaring i längre än 10 år, vi anser att det ska vara tillräckligt
            med särskilda skäl för att bevilja en sådan förlängd förvaring.
          </p>
          <head type="h1" xml:id="i-7UPQoU33dhNNuBauSCb3DN">
            Altruistiskt surrogatmoderskap
          </head>
          <p xml:id="i-RWPZ8TyJJft8cCS9dqE6Gd">
            Många par lider av ofrivillig barnlöshet. I synnerhet blir detta
            påtagligt i de fall kvinnor och inte haft möjlighet att bära egna
            barn. Det kan handla om kvinnor som har fötts utan livmoder, om
            kvinnor vars kroppar vid upprepade försök har stött bort foster
            eller där cancer har gjort en graviditet omöjlig. Kvinnor som
            söker sig ut i omvärlden för att kunna få barn via altruistiskt
            surrogatmoderskap har blivit allt fler. Under 2018 tillkom omkring
            100 svenska barn genom surrogat i utlandet vilket gör fenomenet
            lika vanligt som adop­tioner. Trots detta förhindrar den svenska
            lagen flera par årligen från att göra detsamma i Sverige. Statens
            medicinsketiska råd (Smer) har tagit ställning för att surrogatmoderskap
            kan vara en etiskt godtagbar metod under särskilda förutsättningar,
            där de föreslår en lämplighetsprövning i varje enskilt fall. Detta
            ska även vara en metod för att förhindra påtryckningar och tvång.
            ACOG, en av världens främsta organisationer för gynekologer och
            förlossningsläkare i USA, konstaterar även de att reglerat surrogatmoderskap
            funger­ar väl. Erfarenheterna runt om i världen visar att kvinnor
            är fullt kapabla till att fatta väl­grundade beslut över sina
            egna kroppar när altruistiskt surrogatmoderskap tillåtits. På
            samma sätt som en kvinna idag kan donera en livmoder till en annan,
            borde även en kvinna ha möjlighet att fatta beslutet att bära
            en annan kvinnas barn, men behålla liv­modern i sin egen kropp.
            Den svenska lagen behöver därför ändras för att möjliggöra altruistiskt
            surrogatmoderskap.
          </p>
          <head type="h1" xml:id="i-KTqF6zkPy985hQJhni8pSY">
            Individuell bedömning av den fysiska hälsan för IVF
          </head>
          <p xml:id="i-33QxGrr5EnGyv7fG4Vv8h3">
            Regionerna tillämpar idag olika övre åldersgränser för vem som
            får genomgå IVF. Reglerna kring antalet försök som bekostas av
            landstinget skiljer sig också åt. Generellt bör regionerna arbeta
            för en större enhetlighet kring denna typ av regler då behovet
            och förutsättningarna snarare än bostadsort måste få styra möjlighet
            till behandling. Inför att en IVF-behandling ska genomföras krävs
            en medicinsk bedömning. Det skiljer sig inte från andra medicinska
            behandlingar. Det är en bedömning som inte bara kan göras uti­från
            den kronologiska åldern, utan som måste utgå från den samlade
            bilden. Den andra bedömningen är av föräldrarnas förmåga att klara
            av ett föräldraskap. Idag läggs en stor vikt vid den fysiska åldern
            inför det att beslut om IVF fattas. Detta trots att de fysiska
            förutsättningarna att bli gravid skiljer sig åt från kvinna till
            kvinna, även i samma ålder. Som en naturlig följd av hur dessa
            skillnader kan påverka möjligheterna att svara på en IVF-behandling
            bör därmed även en individuell bedömning av den fysiska hälsan
            i större utsträckning avgöra om en kvinna kan få genomgå IVF.
          </p>
          <head type="h1" xml:id="i-BUZDurhXrqiBrWkjMDoDd4">
            Adoption av omplacerade barn
          </head>
          <p xml:id="i-8ujUCSGM3axsUCJcGvM7tn">
            I enlighet med nuvarande lagstiftning och praxis är utgångspunkten
            vid ett omhänder­tagande av barn att adoption inte ska övervägas
            om det finns den minsta chans att de biologiska föräldrarna kan
            återta sitt ansvar. Därav har inhemsk adoption kommit att bli
            mycket ovanlig. Utgångspunkten i alla frågor som rör barn är att
            sätta barnets bästa främst. Vad som är bäst för barnet är dock
            inte givet i alla situationer och kan ofta be­höva utredas noga.
            Det går att ifrågasätta huruvida utgångspunkten om återförening
            med de biologiska föräldrarna i alla lägen är till barnets bästa.
            Det förefaller sannolikt att det idag finns flertalet fall där
            de biologiska föräldrarna troligen aldrig kommer att kunna bli
            aktuella som lämpliga vårdnadshavare. Det är rimligt att anta
            att barn som inte har bott hos de biologiska föräldrarna på flera
            år och som knutit an till en ny familj, i många fall mår bättre
            av kontinuiteten som är förknippad med att stanna i den nya familjen.
            Barnets rätt till kännedom om sitt ursprung är en av de grundläggande
            principerna i FN:s barnkonvention. Det biologiska släktskapet
            väger ofta tungt och de flesta männi­skor söker någon form av
            förankring till sina rötter. Därför är det mycket viktigt att
            det står bortom alla tvivel att de biologiska föräldrarna inte
            kommer att kunna ta hand om barnet, om adoptionen ska vara aktuell.
            Denna typ av regelverk är också viktig för att föräldrar inte
            ska undvika att söka stöd hos socialtjänsten av rädsla för att
            barnet ska bortadopteras. Dock ska det understrykas att det är
            barnets bästa som ska vara väg­ledande – inte de biologiska föräldrarnas
            rätt till sitt barn. Vi ställer oss bakom den grundläggande målsättningen
            som anger att barnet ska kunna återgå till de biologiska föräldrarna
            om så är möjligt. Vi anser dock att det i betydligt större utsträckning
            än idag ska bli möjligt att föra samtal om adoption i de fall
            där de biologiska föräldrarna inte bedöms kunna återta ansvar
            för sina barn.
          </p>
          <head type="h1" xml:id="i-7LAUntxrXNtPYcsXFQiYHV">
            Fysisk aktivitet på recept till seniorer
          </head>
          <p xml:id="i-BmYN8zwXC1BFRh6CzzetXz">
            Fysisk aktivitet är en viktig del av behandlingen vid ett 30-tal
            olika sjukdomar. I vissa fall kan den fysiska aktiviteten till
            och med vara den enda eller huvudsakliga delen av en behandlingsbar
            sjukdom. Forskning har under decennier kunnat påvisa de stora
            för­delarna av en kontinuerlig fysisk aktivitet. En fysiskt aktiv
            kropp minskar risken för depression, sömnsvårigheter, psykisk
            ohälsa och livsstilssjukdomar associerade med övervikt och fetma.
            Fysisk aktivitet kan minska risken för eller förbättra flera olika
            sjukdomar. Det är mycket viktigt, särskilt för äldre, att ha en
            reservkapacitet som gör det möjligt att komma tillbaka till sin
            tidigare funktionsnivå efter en sjukdomsperiod. Personer som förlorar
            en funktion måste använda en större andel av sin totala kapacitet
            för att utföra samma funktion, vilket leder till minskad reservkapacitet.
            För personer med liten reservkapacitet kan även en kort sjukdomsperiod
            med sängläge leda till att funktioner förloras eller att man måste
            använda det mesta av sina krafter för att klara funktionen. Fysisk
            träning med fokus på förbättrad balans är i dag dessutom den enda
            åtgärden som har vetenskapligt stöd för minskad fallrisk och färre
            frakturer. Det visar en ny rapport från Statens beredning för
            medicinsk utvärdering, SBU. Rapporten visar att risken för fall
            kan minskas genom individuellt anpassad vård med flera olika åtgärder
            som anpassning av hemmet, genomgång av läkemedel och fysisk träning.
            I Sverige drabbas cirka 17 000 äldre per år av höftfrakturer och
            minst 1 500 dör till följd av fall­olyckor. Det är därmed den
            i särklass vanligaste typen av olycksfall. Fysisk aktivitet måste
            således bli en större del av den förebyggande vård som riktas
            till seniorer. Som ett led i att utveckla ett förebyggande hälsovårdsprogram
            för äldre vill vi se tydliga främjande åtgärder för att möjliggöra
            riktade insatser där fler seniorer får fysisk aktivitet utskrivet
            på recept.
          </p>
          <head type="h1" xml:id="i-9poQPB7pdPQpQxzCqftdK7">
            En nationell handlingsplan för Hepatit B och C
          </head>
          <p xml:id="i-48f7cGkhz9K1yqxWkghikC">
            I Sverige beräknas ca 30 000 personer ha hepatit B och 45 000
            hepatit C. Idag orsakar virusorsakad hepatit mer sjuklighet och
            död i Sverige än hiv. Efter många års infektion riskerar en kronisk
            bärare av hepatit B eller C att utveckla komplikationer i form
            av skrumplever, leversvikt och levercancer. Eftersom en kronisk
            infektion med hepatit B eller C ofta förlöper utan symtom kan
            personen vara ovetande om sin diagnos. Hen risk­erar därmed att
            smitta andra och att själv få sin diagnos i ett sent skede, när
            komplika­tioner redan tillstött och infektionen är svårare att
            behandla. Hepatit B och C orsakar höga vårdkostnader för uppföljning
            och behandling av komplikationerna som följer med nedsatt leverfunktion
            och levercancer. Särskilt tydligt blir detta när avancerad behandling
            i form av en levertransplantation behövs. Hepatit C-infektion
            är en av de vanligaste orsakerna till levertransplantation i Sverige
            idag. Eftersom en stor andel av svenska personer med hepatit C
            infekterades på 1970-talet har de nu haft sin infektion länge
            och förekomsten av leversvikt och levercancer beräknas därför
            öka de närmaste åren. De senaste åren har behandlingsmöjligheterna
            för hepatit B och särskilt hepatit C utvecklats mycket framgångsrikt.
            Genom läkemedelsbehandling av hepatit C kan virusinfektionen ofta
            botas, och risken för sjukdom och död orsakad av leversjukdom
            minskar då drama­tiskt. De nya läkemedel som har kommit kan uppnå
            detta med färre biverkningar och under kortare behandlingstid
            än tidigare behandling. Kostnaden för dessa läkemedel är dock
            hög. När det gäller hepatit B kan läkemedelsbehandling inte bota,
            men väl kontrol­lera infektionen och förhindra komplikationer.
            Alla med hepatit B behöver inte behand­las, men fler och fler
            rekommenderas behandling. Behandling minskar också smittsam­heten,
            något som kan vara av värde för t.ex. gravida kvinnor och vårdpersonal
            med kronisk hepatit B. Den nationella strategin mot hiv/aids och
            vissa andra smittsamma sjukdomar från 2005 (prop. 2005/06:60)
            är inte skriven för att möta de problem och de möjligheter som
            vi ser kring virusorsakad hepatit i Sverige idag. Världshälsoorganisa­tionen
            (WHO) uppmärksammade år 2010 hepatitens betydelse för folkhälsan
            genom en första resolution riktad mot virusorsakade hepatitsjukdomar.
            Enligt WHO har 37 % av 126 undersökta länder (däribland Frankrike,
            USA och Skottland) nationella handlings­planer mot hepatit. I
            ett pressmeddelande på världshepatitdagen 2013 uppmanades världens
            regeringar att agera mot hepatitsjukdomar. WHO förtydligade sitt
            ställnings­tagande i mars 2014 i dokumentet Improving the health
            of patients with viral hepatitis (A67/13). Det är av största angelägenhet
            att även Sverige som ett välståndsland tar fram en nationell handlingsplan
            för att kunna möta dessa utmaningar. Vi vill därför att Folk­hälsomyndigheten
            ges i uppdrag att utforma en nationell plan mot hepatit B och
            C.
          </p>
          <head type="h1" xml:id="i-8TemagoLWYHzPryj2izMUe">
            Ökad rättssäkerhet för barn som placeras i familjehem
          </head>
          <p xml:id="i-QqMcCPSkWD4TC3tJbWBzXb">
            Barn som omhändertas och placeras i familjehem kommer i många
            fall från en mycket otrygg och utsatt miljö. Det är därför av
            största vikt att barn som placeras i ett nytt hem kan få goda
            förutsättningar att forma ett nytt och tryggt liv. Även om gällande
            svensk lagstiftning formar grunden för bestämmelser som reglerar
            familjehemsplacerade barns vardag, grundas den sociala barnavårdens
            verksamhet huvudsakligen på en ramlag som skall kompletteras genom
            tillämpning i det enskilda fallet. Det finns då flera utgångs­punkter
            att ta till hänsyn vid hanterandet av sociala barnfrågor. Barnet
            som en rättighets­bärare är en sådan. Det familjehemsplacerade
            barnets rätt till skydd, kärlek, omvårdnad, utveckling och medbestämmande
            samt rätten att få komma till tals är alla tydligt regler­ade
            via internationella överenskommelser och svensk lagstiftning.
            Särskilda överväg­anden skall göras kring vad varje enskilt familjehemsplacerat
            barn behöver, beroende av dess ålder, vårdbehov och närmiljö.
            I stor utsträckning ligger dessa avvägningar på enskilda handläggares
            omdömen, vilket ofta kan skapa en rättsosäker situation, inte
            minst om det nya familjehemmet inte kan garanteras vara en trygg
            eller lämplig plats. Rättssäkerheten och tryggheten för familjehemsplacerade
            barn behöver öka och därför bör ett nationellt register för lämpliga
            stöd- och kontaktfamiljer tas fram.
          </p>
          <head type="h1" xml:id="i-EAUBRicnVwtiC8swA6dwWZ">
            Stärkt samarbete i sociala barnfrågor
          </head>
          <p xml:id="i-WUBUettSYWygHL4VShAifS">
            Även om de flesta barn har det bra i Sverige idag, finns det
            barn och unga som på olika sätt far illa. Utsatthet bland barn
            kan ta sig olika uttryck – det kan handla om misshan­del, psykisk
            ohälsa och försummelse likaväl som knappa ekonomiska förutsättningar.
            Utmaningen för samhället ligger i att fånga upp alla de barn som
            behöver stöd. Ett viktigt nät för att inte barn och ungdomar ska
            fara illa är socialtjänsten. Maskorna i nätet måste bli tätare
            och säkrare. Idag är de anmälningar som leder till åtgärder tillgängliga
            för sökning. Rättsläget är dock oklart vad gäller de anmälningar
            som inte lett till åtgärd. Rättsläget bör klargöras så att även
            dessa anmälningar kan användas vid framtida utred­ningar. Alla
            hinder för kommuner att samarbeta över kommungränserna kring den
            soci­ala barn- och ungdomsvården bör också undanröjas. Det är
            också av yttersta vikt att samarbetet mellan elevhälsan, barn-
            och ungdomshälsan, primärvården och socialtjänst­en stärks. Genom
            att ha barnperspektivet i centrum kan aktörer skapa organisations-
            och samarbetsformer som möjliggör för tidigare upptäckt av utsatthet.
            Hinder som idag för­svårar detta samarbete och denna form av informationsutbyte
            mellan aktörer måste ses över till förmån för att finna lagstiftning
            och riktlinjer som främjar samverkan.
          </p>
          <head type="h1" xml:id="i-G8JDTTcv86jCb8xcwhMSg6">
            Riktlinjer för mötet med våldsutsatta barn och unga
          </head>
          <p xml:id="i-NMKRzFZrWYnaZuASjd1WWr">
            År 2018 anmäldes sammantaget 23 800 misshandelsbrott mot barn
            under 18 år. Det mot­svarar 29 procent av alla anmälda misshandelsbrott.
            Totalt sett ökade antalet anmälda misshandelsbrott mot barn (0–17
            år) med 1 procent mellan 2017 och 2018. Statistik från Brå visar
            att det totala antalet anmälda misshandelsbrott mot barn (0–17
            år) ökat med 4 720 brott (+25 %) sedan 2009. Att utsättas för
            våld under uppväxten kan leda till att barn utvecklar psykisk
            ohälsa. Trots vetskapen om detta visar en undersökning som Rädda
            Barnen genomförde hösten 2017 att vården till våldsutsatta barn
            ofta brister. I undersökningen intervjuades enhetschefer på landets
            olika BUP-enheter. Flertalet BUP-enheter ansåg att de inte kunde
            erbjuda fullgod behandling för barn som varit utsatta för våld.
            Endast en tredjedel (36 %) av BUP-enheterna tyckte att de kunde
            erbjuda adekvat stöd och behandling för dessa barn. För att minska
            risken för otrygghet och ohälsa bland brottsutsatta barn krävs
            mekanismer för en tidig upptäckt och för ett stärkt stöd till
            verk­samheter som har i uppdrag att behandla barn. En avgörande
            del kan vara att barn får frågan om våldsutsatthet utan förälders/vårdnadshavares
            närvaro. Socialstyrelsen har tagit fram en rekommendation om att
            frågan om våld i nära relationer tas upp i alla ären­den inom
            BUP. Myndigheten har också utvecklat en webbutbildning riktad
            mot anställ­da inom BUP. Detta är ett steg i rätt riktning, men
            än idag saknar många verksamheter som möter barn den kunskap och
            kompetens som krävs för att i ett tidigt skede kunna möta barn
            som riskerar att fara illa eller redan har farit illa. Det finns
            därför behov av att nya riktlinjer och kunskapsstöd i syfte att
            öka kompetensen bland samtliga yrkesgrupper som arbetar med barn
            som riskerar att utsättas för våld.
          </p>
          <head type="h1" xml:id="i-5PNe5CMXqQWqNt53W8JPGT">
            Utbildningsinsatser för yrkesverksamma som befattar sig med fall
            rörande vårdnad
          </head>
          <p xml:id="i-VMG7z2mf3FN5e7ub498WQh">
            För barn som befinner sig mitt i en vårdnadsprocess med separerande
            föräldrar är det en nödvändighet att processen blir så bra som
            möjligt, att föräldrarna kan hålla sams och att ett bra beslut
            tas. Såväl de som ska göra vårdnadsutredningar som domare med
            ansvar för vårdnadsprocesser behöver mer kunskap kring barns behov
            när föräldrarna separerar, hur en sådan process kan bli så smidig
            som möjlig för barnet samt hur man säkerställer att man fattar
            ett så bra beslut som möjligt ur barnets perspektiv. Detta innebär
            också att utredningsprocessen kan behöva ses över för att tillse
            att denna baseras på fakta och att beslut verkligen blir till
            barnets bästa. Innan beslut fattas behöver exempelvis frågor som
            rör kriminalitet hos föräldrarna och missbruk utredas. I syfte
            att möjliggöra en så bra pro­cess som möjligt och stärka barnperspektivet
            i vårdnadsprocesser behöver utbildnings­insatser för alla yrkesverksamma
            som befattar sig med fall rörande vårdnad inrättas.
          </p>
          <head type="h1" xml:id="i-LZESnJgs3xgu9TP7CwSYHE">
            Utbildningsinsatser för vårdpersonal och kuratorer kring hbtq-personer
            och psykisk ohälsa
          </head>
          <p xml:id="i-JjsVcwtaPcfKUyFHKTVPWK">
            Det finns många undersökningar som visar att hbtq-personer i
            större utsträckning drab­bas av psykisk ohälsa än övriga befolkningen.
            Det hänger sannolikt till stor del ihop med att många hbtq-personer
            fortfarande utsätts för diskriminering, våld och hatbrott. Därför
            är det angeläget att samhället arbetar med att förebygga hatbrott
            och att diskrimi­neringslagarna efterlevs. Det behöver också bli
            enklare för fler människor som lider av psykisk ohälsa att få
            hjälp i tid och av rätt kompetens. Idag finns möjligheter för
            såväl vårdmottagningar – till exempel vårdcentraler och mödravårdscentraler
            – som andra verksamheter och organisationer att regnbågscertifiera
            sig. Regioner kan också inom ramen för sina ersättningssystem
            på olika sätt uppmuntra att mottagningar skaffar sig sådan kompetens.
            Sedan 2015 kan regioner och kommuner ansöka om statsbidrag, via
            Socialstyrelsen, för att öka kunskapen om homosexuellas, bisexuellas
            och transperson­ers situation. Det finns fortfarande en lång väg
            att gå vad gäller kunskap och informa­tionsspridning rörande hbtq-personers
            utsatthet och psykiska ohälsa. Vi anser det därför angeläget att
            regeringen vidtar åtgärder för att garantera att utbildningen
            kommer all vårdpersonal och samtliga skolkuratorer till del, för
            att säkra att samtliga hbtq-personer med psykisk ohälsa eller
            social utsatthet fångas upp i tid.
          </p>
          <head type="h1" xml:id="i-T65HtZYBzQZTijGR5PuPAv">
            Straffrättsligt skydd för barn som bevittnat misshandel
          </head>
          <p xml:id="i-NTwGo3m82cBBtbR9DnFon8">
            Barn som bevittnat misshandel och våld i nära relation befinner
            sig i en oerhört utsatt situation, ofta med psykiska ärr kvar
            efter misshandeln avslutats. Att bevittna våld skadar barnets
            förtroende till vuxna och sin omgivning och kan gravt urholka
            barnets känsla av trygghet. I Brottsförebyggande rådets (Brå)
            kartläggning av brott i nära rela­tioner uppgav en tredjedel av
            de utsatta kvinnorna och drygt en fjärdedel av de utsatta männen
            att det bor barn i deras hushåll. Utifrån dessa andelar uppskattade
            Brå att det bor minst 150 000 barn i hushåll där det förekommer
            våld. I studien ”Våld och hälsa” hade 15 procent av kvinnorna
            och 13 procent av männen sett eller hört fysiskt våld mellan föräldrarna
            någon gång under sin uppväxt. Barn upp till 18 år som bevittnat
            våld i nära relationer betraktas enligt socialtjänstlagen som
            brottsoffer. Sedan år 2006 har barn som bevittnat våld även rätt
            till brottsskadeersättning. Att låta barn bevittna våld i nära
            relationer är dock i sig inte en brottslig handling. Det behöver
            ändras. Vi vill införa ett särskilt barnfridskränkningsbrott,
            för dem som begår många mindre allvarliga brott mot ett barn.
            Med tanke på det allvar det innebär att begå brott mot barn ska
            detta ha hårdare straff än andra fridskränkningsbrott. Ett förslag
            om barnfridskränkningsbrott ligger på regeringens bord. Förslaget
            är i sig välkommet och bra då det skulle innebära ett skydd för
            de barn som tvingas bevittna våld mellan närstående och inte minst
            göra det lättare för barnet att få ut ett skadestånd. Dock finns
            det en risk att den föreslagna brottsrubriceringen skulle innebära
            att många missförstår vad brottet innebär då andra typer av fridskränkningsbrott
            gäller då många mindre allvarliga brott begås mot samma person.
            Det är därför viktigt att den nya lagstiftningen ger barnen ett
            straffrättsligt skydd utan att skapa missförstånd.
          </p>
          <head type="h1" xml:id="i-K361F7uWH6jTWBaDyyEQAd">
            Stärkt barnperspektiv vid placering på skyddat boende
          </head>
          <p xml:id="i-BmB7yk9rEfxhCJCey3pzud">
            Kvinnor och familjer som placerats i skyddade boenden vittnar
            om att barnperspektivet ofta saknas. I vissa fall har kvinnan
            inte möjlighet att ta med sig barnen överhuvudtaget. I andra fall
            försvåras barnens möjlighet till en normal skolgång och fritidsaktivitet.
            I ytterligare andra fall anses kvinnans medtagande av barnen till
            det skyddande boendet som en del i ett försvårande av umgänget
            med fadern och kan därmed ge kvinnan för­sämrade förutsättningar
            att få rätt i en vårdnadstvist. Mycket av det nuvarande regel­verket
            i, och omkring, skyddade boenden tar inte hänsyn till barnperspektivet
            i tillräck­ligt stor utsträckning och drabbar därmed de barn som
            själva egentligen är brottsoffer. Det är viktigt att barnens rättigheter
            stärks och att regeringen främjar kommunernas möjlighet att ta
            barnperspektivet i beaktande i frågor som rör skyddade boenden.
          </p>
          <head type="h1" xml:id="i-GRQzBsjFSuApoMM5mMuoVe">
            Nationell strategi för att bemöta hemlöshet
          </head>
          <p xml:id="i-LMwD4hzuJrTgPscKCBCQGN">
            Det krävs en mångfald av åtgärder för att motverka utestängningen
            från bostadsmark­naden. Samverkan mellan socialtjänst, andra myndigheter
            och civilsamhället är extra viktigt i frågan om hemlöshet och
            social utsatthet. Särskilt viktigt är det att agera före­byggande
            för att undvika alla situationer där barn under 18 år hamnar i
            hemlöshet. Vi vill därför att regeringen ska uppmuntra kommunerna
            att ta ett helhetsgrepp om hemlös­hetsfrågan kopplat inte minst
            till kommunernas egna bostadsförsörjningsplaner, och genom en
            nationell strategi mot hemlöshet förhindra att barn och unga hamnar
            i hem­löshet eller social utsatthet tidigt i livet.
          </p>
          <head type="h1" xml:id="i-KZHgDTj8YSfKpHqw92QDyo">
            Jämställt försörjningsstöd
          </head>
          <p xml:id="i-JG58fr1HAriwPV2rVgHUk3">
            Idag är Sverige ett av de länder i hela Europa med högst skillnad
            i sysselsättning mellan inrikes och utrikes födda. Bland utrikesfödda
            har kvinnor generellt tio procentenheter lägre sysselsättningsgrad
            än männen. I åldrarna 16 till 64 år är arbetskraftsdeltagandet
            och sysselsättningsgraden 10 respektive nära 18 procentenheter
            lägre än för inrikes födda kvinnor. För kvinnor som fått uppehållstillstånd
            på grund av anknytning är ut­maningen att komma in i samhället
            ännu större. Personer med långvarigt biståndsmot­tagande är utsatta
            för ökad risk för försämrad psykisk och fysisk hälsa. Social utsatthet
            riskerar att gå i arv mellan föräldrar och barn. Barn i hushåll
            i utanförskap löper större risk för social utsatthet och hälsoproblem.
            Det är därför av största angelägenhet att främja jämställdhet
            under etablering på arbetsmarknaden. Centerpartiet vill därför
            dela upp försörjningsstödet 50/50 mellan ett par i familjen. Centerpartiet
            föreslår att själva utbetalningen bör utformas likt socialförsäkringsbalkens
            lagstiftning om utbetalning av barnbidrag där barnbidrag betalas
            ut med hälften till vardera föräldern. Vi vill även in­föra krav
            på aktivering för att få försörjningsstöd. Centerpartiet vill
            att riktlinjerna till kommunerna ska tydliggöras så att samma
            krav på aktivering ställs på en man och kvin­na som bor i samma
            hushåll och får försörjningsstöd om inte särskilda skäl föreligger.
            För att få försörjningsstödet utbetalat vill vi därför att båda
            personerna i familjen ska studera svenska, delta i praktik, arbetsträna
            eller söka jobb. Kravet på aktivering ska fungera som ett incitament
            för att fler ska komma ut i jobb.
          </p>
          <head type="h1" xml:id="i-5KbhGZQCbwWWQsYfT6M9kr">
            Miljömärkta läkemedel
          </head>
          <p xml:id="i-NQqWmVafuecvEEdnPYcvEH">
            Som konsumenter fattar vi varje dag många viktiga val. För att
            kunna göra välinformer­ade val har allt fler industrier valt att
            miljö- och klimatmärka varor för att upplysa konsu­menterna om
            deras effekter på omgivningen. Läkemedelsindustrin precis som
            alla andra industrier har ett stort arbete framför sig i att minska
            skadlig miljöpåverkan men idag finns ännu inget sätt att miljömärka
            receptbelagda läkemedel. För att en produkt ska märkas krävs att
            leverantören publicerar en hållbarhetsrapport, att rapporten är
            externt granskad och att leverantören delar sina erfarenheter
            i branschen genom ett medlemskap i PSCI, den globala branschorganisationen
            för miljöfrågor i leverantörskedjan. Apoteket Hjärtat har sedan
            tre år tillbaka miljömärkt sitt receptfria sortiment och har i
            år överlämnat märkningen till hela branschen för att via Apoteksföreningen
            kunna ta frågan om miljö­märkning vidare. Från och med hösten
            2018 informerar till exempel apoteken om de miljörisker som är
            kopplade till diklofenak, som är svårt att bryta ned i reningsverk,
            vilket medför ökade risker för fisk och vattenlevande organismer.
            Denna typ av information och miljömärkning borde i större grad
            även göras på det receptbelagda sortimentet. Vi vill att regeringen
            ser över möjligheten att införa miljömärkning även på receptbelagda
            läkeme­del för att stärka arbetet med att göra läkemedelsindustrin
            såväl som konsumenterna med­vetna om hur man bäst gör hållbara
            val.
          </p>
          <head type="h1" xml:id="i-RXZ3PqUJhg62j1SesFU9U3">
            Paracetamol i dagligvaruhandeln
          </head>
          <p xml:id="i-FWgCUnNtE3Mq1byTXTUCUw">
            När apoteksmonopolet upphörde 2009 tilläts försäljning av paracetamol
            även utanför apoteken. Sex år efter apoteksreformen, år 2015,
            förbjöds dock försäljning av preparat som innehåller paracetamol,
            exempelvis Alvedon, i dagligvaruhandeln. Orsaken till detta förbud
            är att man misstänkt att tillgängligheten till preparat som innehåller
            para­cetamol lett till en ökad mängd paracetamolförgiftningar.
            Detta har dock tillbakavisats av Giftcentralen (2016) som konstaterat
            att det inte finns något samband och att det nya förbudet inte
            haft någon påverkan på antalet förgiftningar. Med tanke på de
            tvivelaktiga rönen i frågan borde en utvärdering av förbudet mot
            paracetamol i dagligvaruhandeln göras i syfte att överskåda om
            lagstiftningen haft önskad effekt och om det finns skäl att tillåta
            försäljning av paracetamol i dagligvaruhandeln igen.
          </p>
          <head type="h1" xml:id="i-4rviww3MXJfVNuVVY5XsWC">
            Nationellt ansvar för kliniska prövningar av särläkemedel
          </head>
          <p xml:id="i-THqwgXbE9DvHyCZeAXQtCg">
            Många processer ligger bakom framställningen och sedan prövningen
            av ett nytt läke­medel. För godkännande av nya läkemedel krävs
            omfattande studier där bland annat människor med sjukdom försöksvis
            ska behandlas i klinisk miljö. Vad gäller särläke­medel, dvs läkemedel
            avsedda för sällsynta sjukdomar, är det svårt att få ihop tillräck­ligt
            många personer med sjukdomen för att studien ska gå att genomföra.
            Det krävs där­för en nationell samordning av kliniska prövningar
            av särläkemedel för att garantera att den svenska sjukvården kan
            möta nya läkemedel och samtidigt påskynda utvecklingen av den
            nya innovativa vården.
          </p>
          <head type="h1" xml:id="i-Du9CwYKZ967aTfsCRC7LXj">
            Fasa ut fysiska recept till förmån för e-recept
          </head>
          <p xml:id="i-RHcVqPLUdxpePFjNtsdH5G">
            En stor del av de bedrägerier som idag sker med recept sker med
            de fysiska gula lappar­na. Den svenska befolkningen är samtidigt
            allt mer van vid digitalisering och e-tjänster och i de allra
            flesta fall finns möjligheten att gå över till ett helt digitalt
            system för han­tering av recept. Vi vill därför att regeringen
            ska utreda möjligheten att helt övergå till e-recept i de fall
            synnerliga skäl ej föreligger.
          </p>
          <head type="h1" xml:id="i-2fDmUyb78C5WEiQ6fYKxs2">
            Möjliggör för returer av överblivna läkemedel
          </head>
          <p xml:id="i-BmGTmS1yqZvywEpKoknwys">
            Ett problem inom sjukvården är att fullt funktionella läkemedel
            som skulle kunna an­vändas på andra vårdinrättningar idag måste
            kasseras. Verksamheter som står med stora läkemedelsförråd kan
            ibland bli tvungna att kassera en mängd läkemedel som passerat
            bästföredatum. I första hand bör varje vårdenhet ta ansvar för
            att inte beställa mer än vad man beräknar att man har behov av.
            Men att en stor mängd läkemedel fortfarande går till spillo runt
            om i landet är gravt ohållbart. Läkemedel som hanterats inom en
            sluten distributionskedja bör därför kunna returneras förutsatt
            att det går att göra på ett patientsäkert och administrativt genomförbart
            sätt.
          </p>
          <head type="h1" xml:id="i-TG1bFo5FrFudbSpAm4Uosf">
            Farmaceut på distans
          </head>
          <p xml:id="i-CE5r2yftjTV5kyCqsU6bXP">
            Den allt mer skriande bristen på farmaceuter och en större e-handel
            med apoteksvaror påverkar tillgången på apotek i landet. Under
            sommaren har fokus framför allt legat på apoteket i Särna och
            Föllinge som stängt permanent med kraftiga protester från invån­arna.
            En lösning på problemet är förstås mer e-handel, men det passar
            inte alla. Möjlig­heten att driva lokala apotek med närvaro av
            farmaceut på distans behöver ses över med justerad lagstiftning
            eller undantag i lagstiftningen. Idag går det att ringa en läkare
            på distans och få diagnos, men det går inte att expediera ett
            läkemedel lokalt med en farma­ceut på distans. Lagar och föreskrifter
            utgår från fysiska apotek och inte en digitaliserad värld med
            nya möjligheter. Lagen kräver idag att den som ska bedriva detaljhandel
            med läkemedel till konsument ska ha lokalen bemannad med en eller
            flera farmaceuter under öppethållandet. Även läkemedelsverkets
            föreskrifter betyder ett hinder för att fullt ut nyttja digitaliseringens
            möjlighet. Dessa föreskrifter kräver att en farmaceut ska genom­föra
            en slutkontroll innan ett förskrivet läkemedel eller teknisk sprit
            konstateras vara färdigt för utlämnande och bekräfta detta med
            sitt signum på förpackningen. Detta inne­bär att alla signum måste
            sättas på förpackningen trots att de flesta recept är elektroniska.
            Detta skapar onödiga hinder för digitalisering och främjandet
            av apotek i hela landet. Vi vill därför se över relevant lagstiftning
            för att främja möjligheten att öppethålla apotek med farmaceut
            på distans. Det borde på samma sätt som det går att möta en läkare
            på distans vara möjligt att lämna ut läkemedel över disk med en
            digital slutkontroll.
          </p>
          <head type="h1" xml:id="i-Nb2sS8xJXFycTRjzhSwcjr">
            Life science och innovation i sjukvården
          </head>
          <p xml:id="i-2r4Brb4xXymrpnswK1XTY1">
            En fråga som är angelägen är att föra ut innovationer snabbare
            i vården och hålla vården uppdaterad om de senaste innovationerna.
            Kliniska prövningar är helt avgörande för detta. Klinisk forskning
            möjliggör att patienterna får tillgång till nästa generations
            läke­medel och behandlingar innan de är införda i den ordinarie
            sjukvården samtidigt som vården och dess personal blir uppdaterad
            med de senaste forskningsrönen. Statistik visar att Sverige tydligt
            sackar efter i den kliniska forskningen, vilket medför att patienternas
            möjligheter att få tillgång till nya behandlingar innan de är
            införda i den ordinarie sjuk­vården minskar och att vårdpersonal
            inte håller sig fullt uppdaterad med de senaste rönen. Detta påverkar
            även life science-industrin, i allt ifrån mindre till större bolag.
            Sverige riskerar att bli ett mindre attraktivt land att förlägga
            nästa studie i. För att garantera en tät samverkan mellan forskning,
            life science och innovation i sjukvården behövs därför mål kring
            antalet patienter som ett mål av hur många patienter inne på universitetssjukhusen
            skall ingå i kliniska prövningar. Detta bidrar till ett långsiktigt
            tänkande kring forskning och utveckling i sjukvården som gynnar
            patienten, vården, industrin och Sverige som innovationsland.
          </p>
          <head type="h1" xml:id="i-UuStU7EJFidUKGNSYbJQc3">
            Funktionshinderperspektiv inom alla politikområden
          </head>
          <p xml:id="i-S1S8R1Z3VHPW394XxbcyQ7">
            Funktionsnedsatta är inte en homogen grupp i samhället. På samma
            sätt kan inte politiken utformas på ett sådant sätt som gör att
            den utgår från en generaliserande analys av funktionsnedsatthet.
            Samtliga politiska områden måste genomsyras av ett perspektiv
            som främjar den funktionsnedsatta individens möjlighet att interagera
            i sin vardag. Vi måste ha en politik som fungerar för alla, inte
            bara en del. Därför måste varje politikområde granska sina förslag
            utifrån hur det påverkar människor som inte har samma förutsättningar
            att interagera i och agera på sin omgivning. Vi vill därför se
            en integrering av funktionshinderperspektivet inom alla politikområden
            genom att säkerställa att statsråd för olika departement tar ansvar
            för och låter perspektivet reflek­teras i samtliga politiska beslut.
          </p>
          <head type="h1" xml:id="i-9hVDusRBUBwuoYHdnq6RLz">
            Ny utredning för tolktjänst för personer med hörselnedsättning
          </head>
          <p xml:id="i-B4hyyhQRJsqCjKRcxodQXM">
            Ett splittrat ansvar för tolktjänsterna i kombination med en
            generellt stor brist på tolkar gör systemet med tolktjänster till
            personer med hörselnedsättning svårt att överblicka. Det särskilda
            med tolktjänst för personer med hörselnedsättning är att dessa
            personer be­höver använda sig av den här typen av tjänster ofta.
            Det ställer högre krav på effektivitet och tydlighet. Tolktjänsterna
            blir således en naturlig del av dessa personers liv, varför krav
            på ett samordnat och långsiktigt system blir betydligt större.
            Kritiken av systemet för tolktjänster har varit stor under flertalet
            år, inte minst från hörsel- och dövorganisa­tionerna som menar
            på att dagens system konserverar ett dyrt, administrativt tungt
            och splittrat huvudmannaskap, ett system där det blir dyrare för
            arbetsgivare att både anställa och befordra tolkanvändare, ett
            system som sätter hinder för tolkanvändare att vara aktiva i demokratiska
            processer och ta politiska förtroendeuppdrag, ett system som helt
            saknar både användar- och helhetsperspektiv. Regionerna svarar
            i dag för cirka 60–70 procent av den tolktjänst som utförs i Sverige.
            Men det är ofta oklart vart man ska vända sig för att få tolk
            och vem som ska betala för det. Användare kan därför komma i kläm
            mellan regionernas tolkcentral, arbetsförmedlingen, arbetsgivare,
            utbildningsanordnare och andra parter. Detta får särskilt allvarliga
            konsekvenser inom arbetslivet, där det hän­der att arbetstagare
            inte kan göra sitt jobb, missar anställningar och får andra problem.
            Den senaste stora tolkutredningen, ”En samlad tolktjänst” (SOU
            2011:83), föreslog en större samordning och ett tydligare användarperspektiv
            med enklare ingångar för den enskilde. Sedan dess har frågan dock
            inte fått det fokus som behövs. Den tidigare utred­ningen har
            flera år på nacken och det är hög tid att återigen sätta frågan
            på dagordningen genom en ny utredning av tolktjänsten. Utredningen
            bör ta sikte på en förändrad styrning och främjad tillgänglighet
            av tolktjänster för att få bukt med de många brister som finns
            idag.
          </p>
          <head type="h1" xml:id="i-38PU7LE6mERp4yegBecnGc">
            Bevara nuvarande ledarhundsverksamhet
          </head>
          <p xml:id="i-7H4FbcNtkTKmxKhZfuUqeU">
            Vid årsskiftet 2017/2018 meddelade regeringen att de avsåg att
            flytta ansvaret för ledar­hundsverksamheten, från Synskadades
            Riksförbund (SRF) till Myndigheten för del­aktighet (MFD). Detta
            trots att SRF sedan 1930-talet har erfarenhet av att arbeta med
            ledarhundar i Sverige. MFD, som är en relativt nybildad myndighet,
            har däremot ingen dokumenterad erfarenhet. Det är därför märkligt
            av regeringen att vilja överföra ansvar­et. Det finns dessutom
            ett egenvärde att civilsamhället, i form av SRF, får möjlighet
            att fortsätta ta ett samhällsansvar. Det borde också betraktas
            som rimligt att en organisation för synskadade har en större insikt
            och förståelse för deras medlemmars behov än vad en statlig myndighet
            utan särskild kompetens på området har. Centerpartiet vill därför
            bevara den fungerande ordning som finns för ledarhundsverksamheten
            idag under Synskadades Riksförbund.
          </p>
          <head type="h1" xml:id="i-53fvmh1dV3tqjVCEQgXbEV">
            Äldrehälsovårdsprogram
          </head>
          <p xml:id="i-U9ZdknMc4EKVPwxyD2YEBR">
            I Sverige finns unika system för hälsovård i form av exempelvis
            barnhälsovård, skol­hälsovård och företagshälsovård. Genom detta
            förebyggande arbete har vi en av världens lägsta mödra- och spädbarnsdödligheter.
            Det finns gott om kunskap om hur hälsan kan främjas hos äldre,
            men inom detta område saknas samordning och liknande välutveck­lade
            hälsoprogram. Trots att många äldre mår dåligt, är det få som
            fångas upp av vården och får hjälp. För att använda samhällets
            gemensamma resurser på bästa sätt vill vi att Socialstyrelsen
            och Folkhälsomyndigheten utvecklar ett Äldrehälsovårdsprogram
            med inriktning på att förebygga psykisk och fysisk ohälsa. Uppdraget
            ska innebära att riktlinj­er för hur programmet ska utformas samt
            innehåll tas fram. Äldrehälsovårdsprogrammet ska finnas i hela
            landet. Det innebär att alla personer över 65 år ska erbjudas
            hembesök inom ett visst tidsintervall och efter behov. Genom förebyggande
            hembesök kommer vården att bli bättre på att tidigt fånga upp
            äldre med fysiska eller psykiska åkommor. Programmet bör innehålla
            samtal om bland annat kost, motion, fallskadeprevention, vaccinationer,
            och andra lämpliga delar inriktat mot att förebygga sjukdom hos
            äldre som har hälsan i behåll. Det kan till exempel handla om
            att den äldre får hjälp att delta i grupp­träning – något som
            både främjar den fysiska och den psykiska hälsan, inte minst genom
            möjligheten till sociala sammanhang och nya vänner. Det skulle
            inte bara bespara många onödigt lidande utan också göra vården
            betydligt mer kostnadseffektiv när åkommor kan upptäckas, botas
            eller lindras innan de utvecklas till svårare sjukdomar. Vi vill
            även se en höjd kompetens i primärvården och socialtjänsten kring
            äldres psykiska ohälsa. Det inne­bär att den personal som kommer
            att arbeta inom äldrehälsovårdsprogrammet ska ha till­räckliga
            kunskaper för att upptäcka och ge stöd åt äldre med psykisk ohälsa.
          </p>
          <head type="h1" xml:id="i-Q5d3ryqzXBj47cN98Ji71U">
            Valfrihet för äldre
          </head>
          <p xml:id="i-Uro1nEsnCG55Kh5hjSDRc9">
            Centerpartiet vill öka människors självbestämmande i välfärden.
            Endast så kan makten flyttas från politiker till patienter, brukare
            och anhöriga. Vår övertygelse är att männi­skor måste få mer –
            inte mindre – att säga till om när det gäller välfärdens utformning.
            Därför vill vi genomföra fler reformer för att stärka den enskilda
            individens inflytande över välfärden. En viktig del för de äldre
            som vårdas i hemmet är rätten att själv få välja utförare och
            skräddarsy sina önskemål efter behov. Genom en ökad konkurrens
            i väl­färden har boenden och behandlingar kommit att utvecklas
            utefter äldres livsstil, behov och önskemål. I vissa kommuner
            har äldre idag full möjlighet att välja hem- och om­sorgsgivare
            själv. Om den äldre föredrar privata eller fristående alternativ
            över det offentliga måste detta vara möjligt att välja, men i
            en hel del kommuner har den äldre inte denna valfrihet. På samma
            sätt som alla människor har möjlighet att välja vård­central måste
            äldre kunna välja sin hemvårdsaktör. Vi vill därför lagstifta
            om LOV (lagen om valfrihetssystem) i hemtjänsten och därmed göra
            det möjligt för alla äldre, oavsett bostadsort, att få större
            inflytande över hur de ska omvårdas på äldre dar.
          </p>
          <head type="h1" xml:id="i-AiX4wR9hM6BkcrKZLXGkSd">
            Lika förutsättningar till vård och stöd i hela landet
          </head>
          <p xml:id="i-7Q9LMbxVQ5GsFG8TJQsLCo">
            Idag finns stora skillnader mellan regionerna och kommunerna
            vad gäller till exempel försörjningsstöd, patientavgifter eller
            avgifter för hjälpmedel och läkemedel. Ett hjälp­medel som är
            gratis i en region, kostar flera hundralappar i en annan. Ytterst
            blir konse­kvensen en ojämlik vård och en ojämlik grundtrygghet.
            Det påverkar särskilt kroniskt sjuka eller personer med funktionsnedsättning
            som är beroende av att få daglig tillgång till sitt hjälpmedel.
            Regioner och kommuner måste själva bestämma hur de ska utforma
            budgeten utifrån regionala förutsättningar. Men ur ett patientperspektiv
            framstår det som både orimligt och obegripligt varför man ska
            tvingas betala hundratals kronor varje år för något som är kostnadsfritt
            i andra delar av landet. Det krävs en mer likvärdig till­gång
            till stöd, vård och hjälpmedel. som styrs av behov och inte av
            geografi. För att minska skillnaderna mellan olika stöd och avgifter
            vill vi se en översyn av nivåer som ingår i försörjningsstödet
            samt skillnaderna i tillgång och kostnad på hjälpmedel och vårdavgifter,
            i syfte att kunna ta fram gemensamma riktlinjer för en mer jämlik
            vård var man än bor.
          </p>
          <head type="h1" xml:id="i-DBLHGuq9HAB182tbSxet2h">
            En handlingsplan för att förhindra våld och övergrepp på åldersrika
          </head>
          <p xml:id="i-2D5BGCqpNF5a9ULFBYkUde">
            Enligt en rapport från Brå undviker var femte kvinna över 74
            år att gå ut sena kvällar på grund av en känsla av otrygghet.
            Samtidigt ökar så kallade åldringsbrott, däribland stölder i hemmet.
            Äldre är också särskilt utsatta för bedrägerier via telefon eller
            internet. WHO påpekar att våld mot äldre i nära relation är ett
            folkhälsoproblem. 2017 sökte 2 384 äldre stöd hos Brottsofferjouren.
            Men sannolikt är mörkertalet mycket större. Samhället behöver
            se dessa problem och därmed ompröva gamla föreställningar om att
            äldre inte utsätts för brott och våld. Centerpartiet anser att
            detta arbete bör stärkas med en handlingsplan för att förhindra
            våld och övergrepp på åldersrika.
          </p>
          <head type="h1" xml:id="i-BBSY3PMK31PgB9CVXcmaQt">
            Förändrad lagstiftning för att garantera demenssjukas rättssäkerhet
          </head>
          <p xml:id="i-4kTrRTdyx4DhAhST4Lf7G6">
            Enligt Svenskt Demenscentrum beräknas mellan 130 000 och 150
            000 personer ha en demenssjukdom i Sverige. Personer som utvecklar
            demenssjukdom befinner sig i en mycket utsatt situation, där den
            egna beslutsförmågan och sinnesuppfattningen med tiden begränsas
            av sjukdomen. Ett stort ansvar faller därför på det offentliga.
            Gränserna för vilka begränsningsåtgärder som får vidtas och hur
            långt samhället ska gå för att balansera den personliga friheten
            gentemot det allmännas bästa är därför vitala frågor. Det måste
            därmed fortgå en ständigt levande diskussion om hur lagstiftningen
            bäst påverkar och anpassas till demenssjuka i samhället. För att
            garantera den demenssjukes trygghet och egen säkerhet måste lagstiftningen
            möjliggöra för personal att ingripa vid akuta, hotfulla eller
            skadliga situationer. Idag kan personal enbart ingripa för att
            bevara den demenssjuke inom boendets fyra väggar om nödvärn kan
            hävdas. Detta är en mycket svår lagstiftning att navigera för
            personal och anhöriga och kan även riskera att skapa osäkra och
            otrygga situationer för den demenssjuke. Vi vill se en förändrad
            lagstiftning som gör det möjligt för personal att vidta vissa
            begränsade åtgärder som står i proportion till den risk den demenssjuke
            kan orsaka sig själv eller andra.
          </p>
          <head type="h1" xml:id="i-K5mEWdz61muDBF6gM75HS4">
            Ett förbättrat anhörigstöd
          </head>
          <p xml:id="i-2wEsyAsFbfFYSJ3C8nU1o5">
            Inte sällan är det en stor utmaning för kommunerna att säkerställa
            att anhöriga får ade­kvata stödinsatser. En bristande kommunikation
            mellan kommuner och medborgare gör att många som vårdar långvarigt
            sjuka eller funktionsnedsatta inte får det stöd de har rätt till.
            Det är viktigt att kommunerna tillhandahåller en mångfacetterad
            verktygslåda som kan möta varje enskilt fall, oavsett om det rör
            sig om ett barn som lever med en förälder med psykisk sjukdom
            eller om det berör föräldrar som har ett barn med stora behov.
            Anhöriga fyller en allt viktigare roll för och omkring personer
            med kronisk sjukdom som kan leva ett lika långt liv som andra
            men med behov av ökat stöd från nära och kära. Centerpartiet vill
            därför göra en översyn av och utvärdera det befintliga anhörig­stödet
            för att identifiera förbättringspotential för att i framtiden
            skapa mer förutsägbara och långsiktiga spelregler som fungerar
            för såväl kommuner som anhöriga i utformning­en av anhörigstödet.
          </p>
          <head type="h1" xml:id="i-FcKf8XmdtJpuMHQX5yowop">
            Skademinimering i missbruksvården
          </head>
          <p xml:id="i-47JnTEHobMCa9di5Giq53u">
            Narkotikadödligheten i Sverige har mer än fördubblats de senaste
            tio åren och är näst högst i hela EU. Svensk beroendevård har
            på så sätt misslyckats på många områden och är i stort behov av
            genomgripande reformer. Centerpartiet förespråkar en förbättrad
            miss­bruksvård som i högre grad präglas av vetenskap och beprövad
            erfarenhet. Tillgången till vård och behandling måste öka liksom
            insatser för skademinimering, som exempelvis minskad spridning
            av blodsmittor. Det förebyggande arbetet för att förhindra att
            männi­skor hamnar i ett skadligt beroende är centralt. Orsakerna
            till beroendeproblem kan kop­plas till såväl ärftliga som sociala
            faktorer, liksom till tillgången till substanser. Arbetet med
            att förebygga beroendeproblem hos befolkningen måste därför utgå
            ifrån såväl tidig upptäckt av personer i riskzonen, som att minska
            tillgången på narkotika i samhället. Vi vill därför att hälso-
            och sjukvårdslagen i kombination med beprövad erfarenhet i större
            utsträckning ska vara styrande i missbruksvården.
          </p>
          <head type="h1" xml:id="i-9f42BNxzqwHd5N3FSsCdoE">
            Gemensam tvångslagstiftning för svår psykisk sjukdom och missbruk
          </head>
          <p xml:id="i-RgZqmbsfko6Zi2EGStxs1y">
            Majoriteten av narkotikamissbrukarna har en bakomliggande psykisk
            eller somatisk sjukdom och därför bör ansvaret för vården överföras
            på hälso- och sjukvården. I likhet med all annan vård bör beroendevården
            utgå från perspektivet att i första hand försöka bota och behandla
            den aktuella sjukdomen och i andra hand i största möjliga mån
            lindra sjukdomssymptomen. Många personer med missbruksproblematik
            lider samtidigt av svår psykisk sjukdom. I dag finns en gränsdragningsproblematik
            mellan lagen om vård av missbrukare (LVM) å ena sidan och lagen
            om psykiatrisk tvångsvård (LPT) å andra sidan. För personer som
            bedöms vara i störst behov av tvångsåtgärder kopplade till sitt
            missbruk tillämpas som regel LVM, medan den psykiatriska tvångsvården
            vid till exem­pel behandling av akuta psykiska komplikationer
            efter avgiftning används som en sista utväg. Följden av detta
            blir att människor som är i behov av såväl psykiatrisk tvångs­vård
            som vård enligt LVM inte får den hjälp de behöver och hamnar i
            kläm mellan olika lagstiftningar. Därför bör möjligheterna till
            en gemensam tvångslagstiftning för person­er med behov av insatser
            från såväl missbruksvården som psykiatrin utredas snarast.
          </p>
          <head type="h1" xml:id="i-CQVkiyQf1KQE4vi1ihugZE">
            Läkemedelsbehandling med substitutionspreparat för missbrukare
          </head>
          <p xml:id="i-LGF2JngjWWPCLgytivLHJN">
            Många personer med intravenöst beroende kan bli hjälpta av läkemedelsbehandling
            med så kallade substitutionspreparat, exempelvis Metadon. Metadon
            och liknande preparat ersätter narkotikan genom att minska abstinensbesvär
            och erbjuds i särskilda Metadon­program i kombination med samtidig
            behandling och social rehabilitering. Metadon för­länger livslängden
            hos tunga opiatmissbrukare och ger dem en möjlighet att fungera
            i samhället. Medellivslängden för en heroinmissbrukare, som börjat
            i 15–20-årsåldern, är cirka 42 år. Den som får substitutionspreparat
            lever längre och fungerar bättre socialt. Tillgången till assisterad
            läkemedelsbehandling för opiatmissbrukare i Sverige är inter­nationellt
            sett låg och köerna till Metadonprogrammen är i regel mycket långa.
            Till­gängligheten vad gäller vård och behandling för personer
            med beroendeproblem måste därför öka. I dagsläget fattas beslut
            om eventuell behandling av kommunens tjänstemän genom socialtjänstlagen.
            Det är en orimlig ordning som gör att många människor tving­as
            vänta alltför länge – ibland förgäves – på att få den behandling
            de behöver. Genom att istället låta hälso- och sjukvårdslagen
            bli styrande, även inom beroendevården, kan också tillgängligheten
            till vård och behandling säkras. Den patient som bedöms vara i
            behov av vård ska också garanteras detta.
          </p>
          <head type="h1" xml:id="i-YFEGQhidb6Z7L9NXzSAfhS">
            Utvärdera narkotikalagstiftningen
          </head>
          <p xml:id="i-4NuutZ99DDxog1j1Bi5i4b">
            I rapporten Den svenska narkotikasituationen (2019) påpekade
            Folkhälsomyndigheten att den narkotikarelaterade dödligheten är
            fortsatt hög i Sverige, även i ett europeiskt per­spektiv. 2017
            ökade antalet narkotikarelaterade dödsfall jämfört med 2016. Trots
            repres­siv lagstiftning kopplat till narkotikamissbruk så ökar
            alltså dödsfallen, inte tvärtom. Det är någonting som vi måste
            dra lärdom av. Svensk missbrukspolitik har länge präglats av en
            känslobaserad moralism framför vetenskap och beprövad erfarenhet.
            Därför måste missbruksvården nu framåt utgå från ett mer pragmatiskt
            och skademinimerande per­spektiv. Fråntagandet av kommunernas
            vetorätt mot att införa sprutbytesprogram var ett positivt steg
            på vägen mot en mer human missbruksvård, men mer finns att göra.
            En fortsatt restriktiv narkotikapolitik måste kombineras med god
            missbruksvård som inne­håller insats­er för skademinimering, som
            exempelvis minskad spridning av blodsmittor. Centerpartiet anser
            därför att den befintliga lagstiftningen bör utvärderas i syfte
            att av­göra om svensk narkotikalagstiftning är förenlig med kraven
            på vård, beprövad erfaren­het och skademinimering.
          </p>
          <head type="h1" xml:id="i-QjuQj14C3UPyQDTi5vKRi4">
            Tilläggstjänster i den offentliga vården
          </head>
          <p xml:id="i-DBwEzKhjuvcGW1bB4byNZr">
            Idag råder det i Sverige ojämlikhet i möjlighet till medfinansiering
            inom hälso- och sjuk­vården. Ett exempel på detta är vid operationer
            av gråstarr. En patient som behöver oper­eras för gråstarr lider
            inte sällan samtidigt av astigmatism (brytningsfel). Ny medicinsk
            teknik möjliggör nu att samma patient även kan behandla sin astigmatism
            vid en grå­starrsoperation. Denna behandling i samband med gråstarrsoperationer
            kostar mer och ligger också utanför den offentliga sjukvårdens
            åtaganden (eftersom det betraktas som synkorrigering), och är
            därför i vissa regioner föremål för medfinansiering. Det innebär
            rent praktiskt att patienten får möjlighet att betala den extra
            kostnaden för de mer avan­cerade och synkorrigerande linserna
            själv. Vissa regioner tillåter medfinansiering för denna typ av
            tjänster, medan andra inte gör det. Detta skapar orättvisa villkor
            för patient­erna. Patientlagen ger patienter rättigheten att välja
            öppenvård i hela landet, och därmed kan patienten i teorin söka
            sig till en region som erbjuder den önskade tilläggstjänsten,
            men alldeles för få patienter nyttjar denna rätt eller vet vilka
            tilläggstjänster som kan medfinansieras i sjukvården. Det måste
            helt enkelt bli smidigare för patienterna att kunna tillvarata
            sina lagstadgade rättigheter. Att få möjlighet att medfinansiera
            vård som inte innefattas i det offentliga åtagandet kan i visa
            fall vara frågan om en direkt nödvändighet. Vid exempelvis gråstarroperationer
            avråds patienterna nämligen starkt från en reopera­tion. Det är
            därför uteslutet att man som patient vid ett senare tillfälle
            kan korrigera sin astigmatism med hjälp av multifokala linser.
            En eventu­ell synkorrigering måste således göras i direkt samband
            med gråstarroperationen. I takt med att den tekniska utvecklingen
            fortlöper kommer möjligheterna till tilläggstjänster och kombinerade
            ingrepp att förbätt­ras. För att möjliggöra en jämlik tillgång
            till detta erbjudande bör Socialstyrelsen få i upp­drag att ta
            fram riktlinjer för vilka tilläggstjänster som patienter får rätt
            att medfinansiera i den offentliga vården.
          </p>
        </div>
        <div type="motSignatures">
          <list>
            <item xml:id="i-LQa7zkvQMCX2dP5tEQHocM">
              Anders W Jonsson (C)
            </item>
            <item xml:id="i-CzSBrcjFn5S226oXaDS6kv">
              Sofia Nilsson (C)
            </item>
            <item xml:id="i-6JhajgAV95Fi5LwVtqqJcv">
              Per Lodenius (C)
            </item>
          </list>
        </div>
      </div>
    </body>
  </text>
</TEI>
