<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-AU-03405">
  <teiHeader>
    <fileDesc>
      <titleStmt>
        <title>Integration och samhällsgemenskap</title>
        <author corresp="i-F7At3v6PvJpNCH37qRhr8A">av Sofia Damm m.fl. (KD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:3405 av Sofia Damm m.fl. (KD)</title>
          <idno type="rdwebb">H8023405</idno>
          <rs type="number">3405</rs>
          <orgName type="comitteeAbbreviation">AU</orgName>
          <ref type="dokument_url_text">http://data.riksdagen.se/dokument/H8023405/text</ref>
          <ref type="dokument_url_html">http://data.riksdagen.se/dokument/H8023405</ref>
          <ref type="dokumentstatus_url_xml">http://data.riksdagen.se/dokumentstatus/H8023405</ref>
          <ref type="docx">http://data.riksdagen.se/fil/A0DEF669-2D0D-4D46-9256-1C8A60536E86</ref>
          <ref type="pdf">http://data.riksdagen.se/fil/D8BED727-BE8D-4EBF-BD44-97028D0A2823</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-F7At3v6PvJpNCH37qRhr8A</idno>
            <name>Sofia Damm</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-BaBRFz7sgjhbuqYiz8u7vt</idno>
            <name>Désirée Pethrus</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-9kL7gDrzsvgPervhw6VVyb</idno>
            <name>Hans Eklind</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-TodycJLEopZCV6uNkQANDV</idno>
            <name>Jakob Forssmed</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-VSiy2mHN5m8fAgo9SDAGyR</idno>
            <name>Hampus Hagman</name>
            <state type="partyAffiliation" ref="Q213654">
              <desc>KD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-4d4mfmEexB8pTNzbbsbNbN" type="signed"/>
        <correspContext corresp="i-4d4mfmEexB8pTNzbbsbNbN">
          <note type="signatory" corresp="i-F7At3v6PvJpNCH37qRhr8A"/>
          <note type="signatory" corresp="i-BaBRFz7sgjhbuqYiz8u7vt"/>
          <note type="signatory" corresp="i-9kL7gDrzsvgPervhw6VVyb"/>
          <note type="signatory" corresp="i-TodycJLEopZCV6uNkQANDV"/>
          <note type="signatory" corresp="i-VSiy2mHN5m8fAgo9SDAGyR"/>
        </correspContext>
        <correspAction type="submitted" xml:id="i-ULACktQNAisnVXdU5omLGm">
          <date when="2020-10-06"/>
          <time when="14:55:46"/>
        </correspAction>
        <correspAction type="reviewed" xml:id="i-PnqS6GCjh4VTuwgJgVgnYY">
          <date when="2020-10-06"/>
          <time when="18:36:39"/>
        </correspAction>
        <correspAction type="referred" xml:id="i-MjHgqqme22owmUUVZJgN5E">
          <date when="2020-10-14"/>
        </correspAction>
        <correspAction type="assigned" xml:id="i-UH6DTa779FaDGqBqjbnWEh">
          <date when="2021-10-26"/>
          <time when="08:46:58"/>
        </correspAction>
        <correspContext corresp="i-UH6DTa779FaDGqBqjbnWEh">
          <ref type="assignedTo">Arbetsmarknadsutskottet</ref>
        </correspContext>
        <correspAction type="behandlas_i" xml:id="i-AeaU1V5TwDdRL9hXYSmkK2"/>
        <correspContext corresp="i-AeaU1V5TwDdRL9hXYSmkK2">
          <ref type="uppgift">2020/21:CU1</ref>
          <ref type="ref_dok_id">H801CU1</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">CU1</ref>
          <ref type="ref_dok_titel">Utgiftsområde 18 Samhällsplanering, bostadsförsörjning och byggande samt konsumentpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-KdmFWTDRLm79KhYXnc22mB"/>
        <correspContext corresp="i-KdmFWTDRLm79KhYXnc22mB">
          <ref type="uppgift">2020/21:KU1</ref>
          <ref type="ref_dok_id">H801KU1</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">KU1</ref>
          <ref type="ref_dok_titel">Utgiftsområde 1 Rikets styrelse</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-VF4FfuDgPSAdq2V1YvzjqF"/>
        <correspContext corresp="i-VF4FfuDgPSAdq2V1YvzjqF">
          <ref type="uppgift">2020/21:AU5</ref>
          <ref type="ref_dok_id">H801AU5</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">AU5</ref>
          <ref type="ref_dok_titel">Arbetsmarknadspolitik och arbetslöshetsförsäkringen</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-6HuYa7J5reA5hP9BPDHCkk"/>
        <correspContext corresp="i-6HuYa7J5reA5hP9BPDHCkk">
          <ref type="uppgift">2020/21:AU2</ref>
          <ref type="ref_dok_id">H801AU2</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">AU2</ref>
          <ref type="ref_dok_titel">Utgiftsområde 14 Arbetsmarknad och arbetsliv</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-XZKygzWKyARXa3f7vFGxjP"/>
        <correspContext corresp="i-XZKygzWKyARXa3f7vFGxjP">
          <ref type="uppgift">2020/21:CU7</ref>
          <ref type="ref_dok_id">H801CU7</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">CU7</ref>
          <ref type="ref_dok_titel">Hyresrätt m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-HZUwFkAZ37jV9zyQoEHW76"/>
        <correspContext corresp="i-HZUwFkAZ37jV9zyQoEHW76">
          <ref type="uppgift">2020/21:UbU1</ref>
          <ref type="ref_dok_id">H801UbU1</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">UbU1</ref>
          <ref type="ref_dok_titel">Utgiftsområde 16 Utbildning och universitetsforskning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-B1JTSj4tSoSFhGPdd6GYUS"/>
        <correspContext corresp="i-B1JTSj4tSoSFhGPdd6GYUS">
          <ref type="uppgift">2020/21:SfU14</ref>
          <ref type="ref_dok_id">H801SfU14</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SfU14</ref>
          <ref type="ref_dok_titel">Medborgarskap</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-K4uqYENzpRvk1HYu9n7hkg"/>
        <correspContext corresp="i-K4uqYENzpRvk1HYu9n7hkg">
          <ref type="uppgift">2020/21:SoU13</ref>
          <ref type="ref_dok_id">H801SoU13</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SoU13</ref>
          <ref type="ref_dok_titel">Frågor om psykisk hälsa</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-TLaUYJ1CWGT213d8i6h3Kr"/>
        <correspContext corresp="i-TLaUYJ1CWGT213d8i6h3Kr">
          <ref type="uppgift">2020/21:KU22</ref>
          <ref type="ref_dok_id">H801KU22</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">KU22</ref>
          <ref type="ref_dok_titel">Offentlig förvaltning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-Spx6PeAHQbfX9PezRf9r3Q"/>
        <correspContext corresp="i-Spx6PeAHQbfX9PezRf9r3Q">
          <ref type="uppgift">2020/21:KrU5</ref>
          <ref type="ref_dok_id">H801KrU5</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">KrU5</ref>
          <ref type="ref_dok_titel">Det civila samhället, inklusive trossamfund</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-LsNXAVtHKD1XgRJc8MXesM"/>
        <correspContext corresp="i-LsNXAVtHKD1XgRJc8MXesM">
          <ref type="uppgift">2020/21:JuU22</ref>
          <ref type="ref_dok_id">H801JuU22</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">JuU22</ref>
          <ref type="ref_dok_titel">Utökade kontroll- och stödmöjligheter avseende skyddstillsynsdömda</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-PKwXg4NfLyzKJpwFcceHzc"/>
        <correspContext corresp="i-PKwXg4NfLyzKJpwFcceHzc">
          <ref type="uppgift">2020/21:AU9</ref>
          <ref type="ref_dok_id">H801AU9</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">AU9</ref>
          <ref type="ref_dok_titel">Integration</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-PLHJzVmngUTD7ReC8EoPwq"/>
        <correspContext corresp="i-PLHJzVmngUTD7ReC8EoPwq">
          <ref type="uppgift">2020/21:AU10</ref>
          <ref type="ref_dok_id">H801AU10</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">AU10</ref>
          <ref type="ref_dok_titel">Jämställdhet och åtgärder mot diskriminering</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-XexRTzXaG9Y817jogdsX4n"/>
        <correspContext corresp="i-XexRTzXaG9Y817jogdsX4n">
          <ref type="uppgift">2020/21:UbU10</ref>
          <ref type="ref_dok_id">H801UbU10</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">UbU10</ref>
          <ref type="ref_dok_titel">Övergripande skolfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-ARqUQvJmMQZP6UazxJH1Fk"/>
        <correspContext corresp="i-ARqUQvJmMQZP6UazxJH1Fk">
          <ref type="uppgift">2020/21:SfU20</ref>
          <ref type="ref_dok_id">H801SfU20</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SfU20</ref>
          <ref type="ref_dok_titel">Migration och asylpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-AcrkyKXmo2wJsPTDkZPms8"/>
        <correspContext corresp="i-AcrkyKXmo2wJsPTDkZPms8">
          <ref type="uppgift">2020/21:JuU25</ref>
          <ref type="ref_dok_id">H801JuU25</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">JuU25</ref>
          <ref type="ref_dok_titel">Processrättsliga frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-6Yni1xFUKvKgpqkiRzVyyc"/>
        <correspContext corresp="i-6Yni1xFUKvKgpqkiRzVyyc">
          <ref type="uppgift">2020/21:JuU24</ref>
          <ref type="ref_dok_id">H801JuU24</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">JuU24</ref>
          <ref type="ref_dok_titel">Straffrättsliga frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-FJjC4aJBgzUdtNCHc2HhGE"/>
        <correspContext corresp="i-FJjC4aJBgzUdtNCHc2HhGE">
          <ref type="uppgift">2020/21:JuU23</ref>
          <ref type="ref_dok_id">H801JuU23</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">JuU23</ref>
          <ref type="ref_dok_titel">Polisfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-ULYRPCdHCqSH2i1HFEWJfc"/>
        <correspContext corresp="i-ULYRPCdHCqSH2i1HFEWJfc">
          <ref type="uppgift">2020/21:SoU24</ref>
          <ref type="ref_dok_id">H801SoU24</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SoU24</ref>
          <ref type="ref_dok_titel">Socialtjänst- och barnfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-BvEip1zH5fmkVGJRE4b3tC"/>
        <correspContext corresp="i-BvEip1zH5fmkVGJRE4b3tC">
          <ref type="uppgift">2020/21:UbU14</ref>
          <ref type="ref_dok_id">H801UbU14</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">UbU14</ref>
          <ref type="ref_dok_titel">Högskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-U5Tgu5KtfHww7SsZNsJ8HY"/>
        <correspContext corresp="i-U5Tgu5KtfHww7SsZNsJ8HY">
          <ref type="uppgift">2020/21:UbU15</ref>
          <ref type="ref_dok_id">H801UbU15</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">UbU15</ref>
          <ref type="ref_dok_titel">Vuxenutbildning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-PdijPxjmySBYaajNm93Nm9"/>
        <correspContext corresp="i-PdijPxjmySBYaajNm93Nm9">
          <ref type="uppgift">2020/21:SfU28</ref>
          <ref type="ref_dok_id">H801SfU28</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SfU28</ref>
          <ref type="ref_dok_titel">Ändrade regler i utlänningslagen</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2020/21:3405 av Sofia Damm m.fl. (KD) Integration och samhällsgemenskap</div>
      </div>
      <div type="motBody">
        <div type="TOC" xml:id="i-bst9C6bwkCcp18ityPSGt">
          <head>
            Innehållsförteckning
          </head>
          <list>
            <item style="indent-level: 1">
              Förslag till riksdagsbeslut
            </item>
            <item style="indent-level: 1">
              Bli en del av samhällsgemenskapen
            </item>
            <item style="indent-level: 2">
              Tillsätt en integrationsberedning
            </item>
            <item style="indent-level: 1">
              Asyltiden
            </item>
            <item style="indent-level: 2">
              Aktivitet istället för passivitet
            </item>
            <item style="indent-level: 1">
              Första tiden i Sverige
            </item>
            <item style="indent-level: 2">
              Boendesituationen central för integrationen
            </item>
            <item style="indent-level: 3">
              Ägarlägenheter
            </item>
            <item style="indent-level: 3">
              Hyrköp
            </item>
            <item style="indent-level: 3">
              Åtgärder för tryggare bostadsområde
            </item>
            <item style="indent-level: 2">
              Inför ett flexibelt etableringsprogram
            </item>
            <item style="indent-level: 2">
              Bättre svenskundervisning med koppling till arbetslivet
            </item>
            <item style="indent-level: 1">
              Öka integrationen
            </item>
            <item style="indent-level: 2">
              Reformera försörjningsstödet – inför statlig dagpenning
            </item>
            <item style="indent-level: 2">
              Låt skolan bli en integrationsmotor
            </item>
            <item style="indent-level: 2">
              Förbättrad vård och hälsa för nyanlända
            </item>
            <item style="indent-level: 2">
              Stärk nyanlända kvinnors möjlighet till integrering
            </item>
            <item style="indent-level: 3">
              Intensifiera arbetet mot hedersrelaterat förtryck
            </item>
            <item style="indent-level: 2">
              Integrationsuppdrag till civilsamhället
            </item>
            <item style="indent-level: 2">
              Sociala utfallskontrakt för integrationen
            </item>
            <item style="indent-level: 2">
              Godkända prov för permanent uppehållstillstånd
            </item>
            <item style="indent-level: 2">
              Godkänt prov i svenska och samhällsorientering för medborgarskap
            </item>
            <item style="indent-level: 2">
              Ändra reglerna för tolkar
            </item>
            <item style="indent-level: 2">
              Minskad brottslighet förbättrar integrationen
            </item>
          </list>
        </div>
        <div type="motProposal" subtype="förslag">
          <head xml:id="i-3xszzHjj2Y29eicowm1Htv">
            Förslag till riksdagsbeslut
          </head>
          <list style="ol">
            <item xml:id="i-Xgi8NV91GSghKC8qDojP8r">
              Riksdagen ställer sig bakom det som anförs i motionen om att
              tillsätta en integrationsberedning som tillsammans med Regeringskansliet
              kontinuerligt arbetar fram Sveriges långsiktiga integrationskapacitet
              och tillkännager detta för regeringen.
            </item>
            <item xml:id="i-U53F8h4SP2TGRXm9nAnXSr">
              Riksdagen ställer sig bakom det som anförs i motionen om att
              införa ett asylprogram genom tillgång till och skärpta krav på
              deltagande i svenskundervisning, samhällsorientering och arbete
              för att erhålla bidrag och tillkännager detta för regeringen.
            </item>
            <item xml:id="i-2CQGdbW17Wcf8gvJN9nEyG">
              Riksdagen ställer sig bakom det som anförs i motionen om att
              avskaffa EBO-lagen och tillkännager detta för regeringen.
            </item>
            <item xml:id="i-2t1JpvPUbxGinb2DWoYVfk">
              Riksdagen ställer sig bakom det som anförs i motionen om att
              låta Migrationsverket upphandla anläggningsboenden baserat på
              integrationspotential och tillkännager detta för regeringen.
            </item>
            <item xml:id="i-GhSE8nugkfSGxEKFGCG84C">
              Riksdagen ställer sig bakom det som anförs i motionen om att
              göra det möjligt att bilda ägarlägenheter ur det befintliga beståndet
              och tillkännager detta för regeringen.
            </item>
            <item xml:id="i-2kA87KHUst3GAqp4VeMcPN">
              Riksdagen ställer sig bakom det som anförs i motionen om att
              utreda förutsättningarna för de allmännyttiga bostadsföretagen
              att upplåta delar av sitt bostadsbestånd för hyrköp och tillkännager
              detta för regeringen.
            </item>
            <item xml:id="i-AeEWvoN3kxRtU3M9eQRS69">
              Riksdagen ställer sig bakom det som anförs i motionen om att
              anslå medel för trygghetsskapande åtgärder i den fysiska miljön
              och tillkännager detta för regeringen.
            </item>
            <item xml:id="i-FVYTrFhVFSxbh2BQJe2TV6">
              Riksdagen ställer sig bakom det som anförs i motionen om att
              införa ett flexibelt etableringsprogram på ett till fem år och
              tillkännager detta för regeringen.
            </item>
            <item xml:id="i-VmpuPGLa2hDdMnWxVxK5ii">
              Riksdagen ställer sig bakom det som anförs i motionen om att
              göra etableringsprogrammet obligatoriskt de första två åren och
              tillkännager detta för regeringen.
            </item>
            <item xml:id="i-tR2cv3rymLwtKeRNCHHnw">
              Riksdagen ställer sig bakom det som anförs i motionen om avslutat
              etableringsprogram som ett villkor för permanent uppehållstillstånd
              och tillkännager detta för regeringen.
            </item>
            <item xml:id="i-Rj15kqm6bAmKqEtr2aHQzn">
              Riksdagen ställer sig bakom det som anförs i motionen om att
              möjliggöra för anhöriginvandrare och arbetskraftsinvandrare från
              länder utanför EU/EES att delta i etableringsprogrammet och tillkännager
              detta för regeringen.
            </item>
            <item xml:id="i-46JdLRphGaC64sD7GqaRsf">
              Riksdagen ställer sig bakom det som anförs i motionen om att
              införa en bosättningsplikt under de två första åren av etableringsprogrammet
              och tillkännager detta för regeringen.
            </item>
            <item xml:id="i-JSheBHpnTpYZzDDmwV4LyM">
              Riksdagen ställer sig bakom det som anförs i motionen om en individuell
              bedömning av nyanländas färdigheter för att öka genomförandet
              av yrkesrelaterad utbildning och tillkännager detta för regeringen.
            </item>
            <item xml:id="i-J28pJyXDmJ4T84LktmdFWD">
              Riksdagen ställer sig bakom det som anförs i motionen om att
              sfi med yrkesutbildning stegvis bör bli huvudalternativ för nyanlända
              och att detta ska erbjudas av alla kommuner och tillkännager detta
              för regeringen.
            </item>
            <item xml:id="i-2MbrGz8VD2hZu2Kc2EUzCC">
              Riksdagen ställer sig bakom det som anförs i motionen om att
              vidareutveckla insatsen Snabbspår för nyanlända och tillkännager
              detta för regeringen.
            </item>
            <item xml:id="i-MmEUTZqY43bjhMM2pT2E4m">
              Riksdagen ställer sig bakom det som anförs i motionen om att
              effektivisera Arbetsförmedlingens upphandlingar av utbildningar
              och att utbildningar ska erbjudas i de nyanländas närområde och
              tillkännager detta för regeringen.
            </item>
            <item xml:id="i-YSMdQCsQoQVkMYkd4Ai1mT">
              Riksdagen ställer sig bakom det som anförs i motionen om att
              kvalitetssäkra hälsosamtalen och göra dem obligatoriska och tillkännager
              detta för regeringen.
            </item>
            <item xml:id="i-5HnMQaJRRhB7VJuYHnJ5UL">
              Riksdagen ställer sig bakom det som anförs i motionen om att
              stärka tidig upptäckt av psykisk ohälsa genom satsning på första
              linjens vård för barn och ungdomar samt en samlad barn- och ungdomshälsa
              och tillkännager detta för regeringen.
            </item>
            <item xml:id="i-3y9oLCRH5xo3JyPrctVB73">
              Riksdagen ställer sig bakom det som anförs i motionen om att
              införa obligatorisk individanpassad sfi med baby under föräldraledigheten
              och tillkännager detta för regeringen.
            </item>
            <item xml:id="i-NQK1ZhwBz8MJ7K2GTaJtg3">
              Riksdagen ställer sig bakom det som anförs i motionen om att
              föräldrakontrakt bör införas för att förtydliga ansvarsfördelning
              mellan skola, elever och föräldrar och tillkännager detta för
              regeringen.
            </item>
            <item xml:id="i-Pg9z7wrX13q8mBAZKiPsKv">
              Riksdagen ställer sig bakom det som anförs i motionen om att
              göra skolvalet obligatoriskt för alla elever och tillkännager
              detta för regeringen.
            </item>
            <item xml:id="i-NAMcMNkngMmL9insPwcnNp">
              Riksdagen ställer sig bakom det som anförs i motionen om att
              införa kommunala mentorskapsprogram för att stärka integrationen
              och tillkännager detta för regeringen.
            </item>
            <item xml:id="i-TT5BC7MeTbAzkZW7T4bSgd">
              Riksdagen ställer sig bakom det som anförs i motionen om att
              förbättra kunskapsstödet till kommuner så att kompetens och samordningsansvar
              i fråga om hedersrelaterade frågor kan kvalitetssäkras och tillkännager
              detta för regeringen.
            </item>
            <item xml:id="i-76p6bwNfZGCJhfU3NekUkG">
              Riksdagen ställer sig bakom det som anförs i motionen om att
              uppdra till Universitetskanslersämbetet att se över utbildningsplaner
              för att öka kompetensen och kunskapen om hedersrelaterat våld
              och förtryck och tillkännager detta för regeringen.
            </item>
            <item xml:id="i-FvHmLYWWPHQjvSvgFFe9eb">
              Riksdagen ställer sig bakom det som anförs i motionen om att
              utreda ett införande av en statlig dagpenning och tillkännager
              detta för regeringen.
            </item>
            <item xml:id="i-PHmjuLuLAYoi3RuGoyzV95">
              Riksdagen ställer sig bakom det som anförs i motionen om att
              öka samverkan mellan offentlig sektor och civilsamhälle och tillkännager
              detta för regeringen.
            </item>
            <item xml:id="i-JxEsUU5x2xYcBts1Gwb7WL">
              Riksdagen ställer sig bakom det som anförs i motionen om att
              involvera näringslivet i integrationsarbetet genom att inrätta
              en facilitatorsfunktion för sociala utfallskontrakt samt en nationell
              fond för investeringsgarantier och tillkännager detta för regeringen.
            </item>
            <item xml:id="i-NQatGNKadv991U2h6t3QJt">
              Riksdagen ställer sig bakom det som anförs i motionen om att
              införa godkänt prov i svenska språket och samhällsorientering
              som villkor för att få sin ansökan om permanent uppehållstillstånd
              prövad inom tre år från beviljat tillfälligt uppehållstillstånd
              och tillkännager detta för regeringen.
            </item>
            <item xml:id="i-JFeYhiGuvnM7ygZV7LE2CE">
              Riksdagen ställer sig bakom det som anförs i motionen om att
              införa godkänt språkprov och samhällsorienteringsprov som villkor
              för att få permanent uppehållstillstånd för den som har fortsatt
              skyddsbehov efter tre år, och detta tillkännager riksdagen för
              regeringen.
            </item>
            <item xml:id="i-U1P9tjiY11meHAC4CuPsan">
              Riksdagen ställer sig bakom det som anförs i motionen om att
              införa godkänt språkprov och samhällsorienteringsprov som villkor
              för att kunna anhålla om svenskt medborgarskap och tillkännager
              detta för regeringen.
            </item>
            <item xml:id="i-GmRkmw2KTSczGngLxqDsSk">
              Riksdagen ställer sig bakom det som anförs i motionen om att
              införa vistelseförbud för geografiskt knutna kriminella och tillkännager
              detta för regeringen.
            </item>
            <item xml:id="i-5KerVoqTKViBipo6JHBMHV">
              Riksdagen ställer sig bakom det som anförs i motionen om att
              införa brottet attack mot vital samhällsfunktion och tillkännager
              detta för regeringen.
            </item>
            <item xml:id="i-AuQZbkDxyjmFh84URKMi7M">
              Riksdagen ställer sig bakom det som anförs i motionen om att
              utreda förutsättningarna för att knyta en polis till varje skola
              och tillkännager detta för regeringen.
            </item>
            <item xml:id="i-3MprxcqE1vGHkzDk7oqJbg">
              Riksdagen ställer sig bakom det som anförs i motionen om att
              införa anonyma vittnen och tillkännager detta för regeringen.
            </item>
            <item xml:id="i-BhgJxd9KE67TNcmiq3542g">
              Riksdagen ställer sig bakom det som anförs i motionen om att
              förbättra vittnesskyddet och tillkännager detta för regeringen.
            </item>
            <item xml:id="i-WMRxNv2fB1QFvhW3N3eGZW">
              Riksdagen ställer sig bakom det som anförs i motionen om att
              utveckla arbetet med sociala insatsgrupper och tillkännager detta
              för regeringen.
            </item>
            <item xml:id="i-J1QMiGsmMbY81rYwLrMo8C">
              Riksdagen ställer sig bakom det som anförs i motionen om att
              begränsa rätten till offentligt finansierad tolk och införa en
              avgift efter fem år givet tillfälligt uppehållstillstånd och tillkännager
              detta för regeringen.
            </item>
            <item xml:id="i-62pj2exM76GDmjV3K1CNq5">
              Riksdagen ställer sig bakom det som anförs i motionen om att
              förbjuda barntolkning och tillkännager detta för regeringen.
            </item>
            <item xml:id="i-6ExDTXLjCbyATzfJ635sTF">
              Riksdagen ställer sig bakom det som anförs i motionen om att
              skapa statlig auktorisering och utbildning av och register för
              tolkar som arbetar för det offentliga, och detta tillkännager
              riksdagen för regeringen.
            </item>
            <item xml:id="i-QFyBTA9V5mZ6gSLpbsvZ5p">
              Riksdagen ställer sig bakom det som anförs i motionen om att
              sänka etableringsersättningen och tillkännager detta för regeringen.
            </item>
            <item xml:id="i-FyXR9eG2jrpx6qaERHR8QR">
              Riksdagen ställer sig bakom det som anförs i motionen om att
              utöka antalet platser inom regionalt yrkesvux och tillkännager
              detta för regeringen.
            </item>
            <item xml:id="i-GWE8HdRZAhohTdEmjhvX2a">
              Riksdagen ställer sig bakom det som anförs i motionen om att
              nyanlända ska kunna arbeta utan avräkning mot dagersättningen
              upp till en inkomst om 3 000 kronor brutto i månaden och tillkännager
              detta för regeringen.
            </item>
          </list>
        </div>
        <div type="motContent">
          <head type="h1" xml:id="i-765eBNpQhJpvy6YJC8j2mb">
            Bli en del av samhällsgemenskapen
          </head>
          <p xml:id="i-JYRsugmrvLrcHirKyWRWaT">
            Sverige ska vara ett land av hopp och möjligheter, inte hopplöshet
            och utanförskap. Vi vill ha ett samhälle där alla människor gör
            sin del, får vara med och bidra och arbeta 100 procent av sin
            förmåga. Vi behöver ta tillvara människors inneboende drivkraft
            och vilja att bygga en trygg framtid i sitt nya hemland.
          </p>
          <p xml:id="i-7uR9cJbCzGBWWXLH9734vv">
            I Sverige ska vi leva sida vid sida som grannar – inte som främlingar.
            Då behövs ett gemensamt etiskt och kulturellt modersmål där vissa
            värderingar inte är valbara. De som flyr från krig och förtryck
            ska känna sig välkomna att skapa sig ett gott liv i fri­heten
            här, bli en del av samhällsgemenskapen och bli svensk. Självfallet
            kan man inte, och behöver inte, lämna sitt arv bakom sig. Men
            man bör ta seden dit man kommer. Vi måste bli bättre på att markera
            vad som gäller här och vilka grundläggande värden och värderingar
            som inte är valbara. Annars kommer vi se både en växande främlings­fientlighet
            och ett växande utanförskap.
          </p>
          <p xml:id="i-9UxzdiheJLrR43FXqfyFtK">
            Samhällsgemenskapen har många bitar. En av dem är det som ibland
            kallas samhällskontraktet, alltså en beskrivning av vilka skyldigheter
            och rättigheter medborgaren, samhället och staten har gentemot
            varandra. I denna motion presenterar Kristdemokraterna integrationsförslag
            för att värna och stärka det kontraktet.
          </p>
          <p xml:id="i-FvQqGSEfz6CF7eSEoAiTJe">
            Sverige har inte utformat flyktingmottagandet på ett sätt som
            gynnar integrationen. Arbetslösheten bland utrikes födda är fyra
            gånger högre än för inrikes födda. I snitt tar det åtta år innan
            hälften av utrikes födda kommer i arbete. Efter sexton år är fortfarande
            bara sextiofem procent förvärvsarbetande, vilket innebär ett gap
            på sexton procent­enheter till inrikes födda.
            <ref target="i-RC6nDy39XcwdYMm2K4KVKn">
              [1]
            </ref>
            Utrikes födda kvinnors låga förvärvsfrekvens är en viktig förklaring
            till detta. Många barn växer upp utan att någonsin se föräldrarna
            gå till jobbet. Segregationen är tydlig och skapar utanförskap
            och parallellsamhällen.
          </p>
          <p xml:id="i-13ag76dcSYQ7rntJu1LSPz">
            Få, om någon, skulle idag påstå att integrationsekvationen inte
            kompliceras av hur många som söker asyl. Att få ned söktrycket
            till en genomsnittlig nordisk nivå är ett av våra mål. Målet med
            integrationspolitiken ska alltjämt vara samhällsgemenskap. Ny­anlända
            måste ges nycklar för att ta sig in i det svenska samhället. Forskningen
            är tydlig; med bristfälliga kunskaper i svenska språket är förutsättningarna
            för egen för­sörjning, vidareutbildning och delaktighet i samhället
            sämre. Integrationen försvåras också av förutfattade meningar
            som leder till diskriminering och exkludering, i synner­het på
            arbetsmarknaden.
            <ref target="i-LvEeuQjUeZt21CnCAXzReK">
              [2]
            </ref>
            ,
            <ref target="i-236uDCRNXV2Mcuk6eFyJBH">
              [3]
            </ref>
            Det offentliga har ett stort ansvar att förmedla kunskap om själva
            grunden för vårt samhälle, om demokrati och frihet, jämställdhet
            och rättsstatens principer som inte är förhandlingsbara.
          </p>
          <head type="h2" xml:id="i-HwqwiQxH4W59sHMVBFAzhU">
            Tillsätt en integrationsberedning
          </head>
          <p xml:id="i-UJ9qsuaEZoeWoLSkh6sC57">
            Integration har debatterats flitigt i decennier. Ibland på sina
            egna meriter, ibland som bifråga vid sidan av migrationen. Debatten
            har ofta varit infekterad och utgångs­punkterna bland politiska
            partier har varit så skilda att det redan från början har varit
            svårt att komma framåt.
          </p>
          <p xml:id="i-2TcvAXQ7tF63EGejgz7HsD">
            Efter flyktingkrisen 2015, när debatten skiftade kraftigt i Sverige,
            har frågan tillfogats ytterligare dimensioner såsom behovet av
            sammanhållning och allmän­mänskliga värden. Idag har integrationsdebatten
            så många bottnar att det blivit närmast omöjligt att ta ett samlat
            grepp om den.
          </p>
          <p xml:id="i-3UE4ZXhQKAbAkoNXMkqdAt">
            När vi debatterar integration debatterar vi på en och samma gång
            kulturskillnader, arbetsmarknad, bostadsbrist, miljonprogrammet,
            ombildningar av hyresrätter, religion, moral, företagande, jämställdhet,
            brottslighet, missbruk, åldersbedömningar, familje­återförening,
            skola, förskola och en mängd andra frågor.
          </p>
          <p xml:id="i-A86sgJMRhBBQCcp1Lw3SKn">
            Frågorna berör samtliga politiska nivåer: kommunerna, regionerna,
            Sverige och unionen. Men ansvarsfördelningen är skev. Staten reglerar
            dels själva migrationen, dels hur kommunerna och regionerna ska
            hantera den. Samtidigt är det kommunerna och regionerna som får
            överta de långsiktiga följdverkningarna av migrationen. Det har
            lett till frustration och osämja mellan de politiska nivåerna,
            där kommunerna, med viss rätt, anser sig bli sittande med räkningen
            för statens politik.
          </p>
          <p xml:id="i-PiD2jaNBEfGiuYGpjRvf5a">
            Eftersom integrationen präglar så många vitt skilda politikområden
            har det uppstått ett stuprörstänkande kring frågan. Mottagandet
            hanteras vid sidan av diskussionen om bostadstillgången, förutsättningarna
            på arbetsmarknaden och andra centrala faktorer för integrationen.
            Det saknas idag ett samlat grepp för att väga av alla dessa frågor
            mot varandra och för att inventera hur den svenska integrationskapaciteten
            ser ut.
          </p>
          <p xml:id="i-X46PCQhszcvUgZy39Wnjwp">
            Tidigare försök att samla frågorna hos en integrationsminister
            eller hos en myndighet, såsom Integrationsverket, har inte gett
            goda resultat. Sverige behöver under en lång tid framöver behandla
            integrationen som en central fråga för landets framtid. Tidigare
            ekonomiska kriser visar att den som blir arbetslös får svårare
            att komma tillbaka ju längre tiden går. Det varaktiga utanförskap
            som präglar stora delar av dagens samhälle måste därför hanteras
            med statens samlade politiska resurser.
          </p>
          <p xml:id="i-BH3pXAzNLGWsQWzQaAVxCG">
            Kristdemokraterna anser därför att regeringen bör inrätta ett
            permanent organ för att i samsyn med riksdagspartierna och utifrån
            vetenskapliga underlag göra en löpande inventering av hur vår
            integrationskapacitet ser ut; hur många bostäder som finns tillgängliga,
            hur arbetsmarknaden utvecklas, hur språkkunskaperna ser ut och
            hur många platser som finns i skolan. Samtliga dessa omständigheter
            påverkar hur många människor vi klarar av att integrera. I det
            arbetet ska även ingå att ta fram politiska åtgärder och ekonomiska
            ramverk utifrån de behov som finns.
          </p>
          <head type="h1" xml:id="i-7SKXaLT5iiM7P35zGrjHyB">
            Asyltiden
          </head>
          <head type="h2" xml:id="i-8Vp7zvqNz2b9f7hQyVgavb">
            Aktivitet istället för passivitet
          </head>
          <p xml:id="i-Mry2PvUGnnUo8DD8Ws6mfm">
            Kristdemokraterna vill införa krav på deltagande i undervisning
            i svenska och samhällsinformation med fokus på lagar, värden och
            värderingar från dag ett, och vi anser att det ska finnas ett
            arbetskrav redan från första dagen. Det kan handla om ett reguljärt
            arbete eller om att bistå med lokalvård, matlagning eller vaktmästartjänster
            på det asylboende där man bor. Kommunen eller ideella föreningar
            borde också kunna tillhandahålla möjligheter för asylsökande att
            vara med och bidra och på så vis skapa ett nätverk.
          </p>
          <p xml:id="i-USxzC4M6kS1WR4Qprd6oMR">
            En tidig kontakt med det civila samhällets aktörer har visat
            sig ha stor betydelse och unika möjligheter för integrationen.
            Om kommun eller region bedömer det som möjligt att involvera civilsamhället
            i arbetet bör detta premieras. Det bör även ligga i uppdraget
            att tidigt informera om lokala organisationer och föreningar samt
            möjliggöra mötes­platser mellan dessa och nyanlända.
          </p>
          <head type="h1" xml:id="i-u6SQJtDuMVrQtznv7tW9N">
            Första tiden i Sverige
          </head>
          <head type="h2" xml:id="i-8CL5QSFs2KN2Vjn4ydFvWQ">
            Boendesituationen central för integrationen
          </head>
          <p xml:id="i-itnra4hvpxBh6zXg7EWAf">
            Sverige använder boendeformen eget boende, EBO, i en utsträckning
            som saknar motstycke i något annat land.
            <ref target="i-rXkHTPVJghSZ1tx8Gz8Kq">
              [4]
            </ref>
            EBO-lagen har funnits sedan 1994 och bidrar i alltför hög utsträckning
            till att cementera segregationen i Sverige. Sverige behöver ha
            en jämnare fördelning av – och bättre planering för – asylsökande.
            Idag hamnar en stor del av de som kommer till Sverige i EBO i
            redan hårt ansträngda förorter, eller i kommuner hos sina landsmän.
            Detta skapar en grogrund för segregation och riskerar förvärra
            situa­tionen i dessa områden. Här drabbas de ofta av trångboddhet,
            utnyttjas att köpa dyra svartkontrakt och hamnar i utanförskap.
            Anläggningsboenden är också förenat med problem.
          </p>
          <p xml:id="i-EzTrnMzi728GbrDhDPcjWQ">
            Anläggningsboenden är ofta i glesbygd med sämre arbetsmarknadsanknytning,
            där lediga fastigheter kunnat upphandlas av Migrationsverket.
            Dessa kommuner har inte minst under senare år drabbats av radikalt
            ökande kostnader för exempelvis försörj­ningsstöd och skolgång,
            kostnader som är mycket svåra för små kommuner att täcka.
          </p>
          <p xml:id="i-C3ZJfsPJZdPBgsfYjkDZgy">
            Eget boende och anläggningsboenden är alltså förknippade med
            problem. Men anläggningsboende möjliggör en väsentligt mer kontrollerad
            process där staten i större utsträckning kan styra bosättningen
            av de asylsökande, utifrån var det är sammantaget bäst för den
            fortsatta processen. Det innebär exempelvis att bosättningar i
            redan utsatta områden kan stoppas.
          </p>
          <p xml:id="i-Ax2WLuvXdsW3guRMPvFtqV">
            Ska segregationen i Sverige brytas måste den här trenden brytas
            i två steg. Rätten till eget boende bör slopas helt och anläggningsboende
            bör i fortsättningen vara den boendeform som erbjuds från staten.
            Väljer en asylsökande att inte bo i ett anläggnings­boende ska
            denne förlora rätten till ersättning och bidrag, i enlighet med
            förslagen i Mottagandeutredningen (SOU 2018:22).
          </p>
          <p xml:id="i-NntTozzHtZHqnzXceG6H1G">
            Anläggningsboenden ska upphandlas på platser som uppfyller vissa
            krav Bland annat förutsättningarna på arbetsmarknaden, graden
            av segregering i närliggande skolor, kommunens ekonomi, tidigare
            mottagningsvolym med mera. Kriterierna ska inte bara tas hänsyn
            till gällande vilken kommun ett boende ska upphandlas i, utan
            också var i kommunen det kan upphandlas. Exempelvis bör inga anläggningsboenden
            upphandlas i särskilt utsatta områden.
          </p>
          <p xml:id="i-Biuv34N73MZxVQMZrX3P3F">
            Kristdemokraterna vill möjliggöra för fler att äga sitt eget
            boende, något som är särskilt viktigt för att öka trivseln, tryggheten
            och omsorgen om det egna bostadsområdet.
          </p>
          <head type="h3" xml:id="i-EdPvSgfmqwsY1rAHpb5PMd">
            Ägarlägenheter
          </head>
          <p xml:id="i-5DUG4o3h1UH8t4eNLZco2g">
            Sedan 2009 har det varit möjligt att bilda ägarlägenhetsfastigheter.
            Upplåtelseformen ägarlägenheter är därmed en relativt ny boendeform
            i Sverige men vanlig i andra länder.
          </p>
          <p xml:id="i-WYGphSNJNHoPhaWcpUo2nA">
            Ägarlägenheten skulle i dag kunna fylla en viktig funktion i
            utsatta områden med en hög andel hyresrätter. Delvis skulle blandningen
            av upplåtelseformer kunna bidra till att minska segregationen
            i bostadsområden, då dessa områden ofta är i behov av renove­ringar.
            Som boendeform är ägarlägenheten ett långsiktigt boende där den
            boende har möjlighet att påverka sitt boende efter egna önskemål.
          </p>
          <p xml:id="i-DmWKtb17sYpEoAHSbcVqZz">
            Upplåtelseformen har dock inte tagit fart än. I en statlig utredning
            2014 framkom att en rad förändringar behövde göras. Bland annat
            kan ägarlägenheter bara uppstå i sam­band med nyproduktion. Det
            hämmar utbudet och behöver ändras så att ägarlägenheter även kan
            bildas ur det befintliga beståndet. Med den statliga utredningen
            finns också ett utrett förslag för att kunna ombilda hyresrätter
            till ägarlägenheter, vilket snarast bör genomföras.
          </p>
          <head type="h3" xml:id="i-DEQiaMJoP1JSyqkmcP6HBh">
            Hyrköp
          </head>
          <p xml:id="i-AJY9rGdKDrTCrGyiW3Engw">
            Hyrköp innebär att en del av hyran går till att köpa lägenheten.
            På så vis kan en successiv övergång från hyrt till ägt boende
            ta plats – utan behov av lånelöften och större kapitalinsatser.
            Detta möjliggör även för människor med låg ekonomisk standard,
            som ofta sitter fast i hyresrätten som boendeform, att kunna långsiktigt
            äga sin bostad. Med ägandet i dessa hyresrättstyngda områden tror
            vi också att det finns positiva externa effekter på ägarskap och
            integration: För det första får fler hushåll större ekonomiska
            intressen att se till att trivseln ökar och att området utvecklas
            positivt – att exempelvis otrygghet och nedskräpning minskar.
            För det andra skapar det möjligheter att bo kvar i området för
            personer med jobb som – likt de flesta andra – vill investera
            i och äga sitt eget hem (endast 13 procent av hushållen föredrar
            hyresrätt framför ägt boende). För det tredje blir det över tid
            billigare att äga sitt boende.
          </p>
          <head type="h3" xml:id="i-HuLbR3F32NccxaaX3WiTMN">
            Åtgärder för tryggare bostadsområde
          </head>
          <p xml:id="i-StUWkmeRrFNBSB6SXLXbrv">
            En bra bostad och boendemiljö är en viktig förutsättning för
            god hälsa. Det är viktigt att känna sig trygg och delaktig, samt
            ha en meningsfull fritid, tillgång till mötesplatser och bra service
            där man bor. Bostadsområden och offentliga miljöer uppfattas ibland
            som otrygga och människor väljer att stanna hemma eller undviker
            en del miljöer på grund av rädsla. Forskning och trygghetsundersökningar
            visar entydigt att kvinnor i mycket högre grad än män upplever
            otrygghet när de vistas i det offentliga rummet, framför allt
            på kvällar och nätter. Nästan hälften av kvinnorna i socialt utsatta
            områden uppger att de är otrygga på kvällstid i sitt eget bostadsområde,
            jämfört med en tredjedel (30 %) av kvinnorna i övriga urbana områden,
            enligt statistik från Brottsförebyggande rådet (Brå). Kvinnor
            utarbetar, oftare än män, strategier för att slippa hamna i en
            hotfull situation eller för att kunna hantera denna om den uppstår.
            Ur perspektivet att alla ska känna sig trygga i sitt närområde
            så måste investeringar genomföras. I Stockholms stad har Kristdemokraterna
            bidragit till trygghetsskapande åtgärder genom att tillföra medel
            för upprustning av gator och torg. Åtgärderna har exempelvis varit
            att förbättra belysningen i tunnlar, parker och andra ställen
            där människor vistas.
          </p>
          <p xml:id="i-XNE6nC2TAo6Gtx9Q8YPhZT">
            Danmark lade 2018 fram en strategi för att få bort parallellsamhällen
            till 2030. I paket av åtgärder är en del miljardinvesteringar
            i att rusta upp utsatta områden, för att göra dem tryggare och
            mer attraktiva. Åtgärderna har hittills fokuserat på att restaurera
            och bygga nya flerbostadshus, rusta upp centrum och andra sociala
            arenor. Problemet med områden som blir nedgångna och eftersatta
            är att de, i likhet med ”Broken window theory”, tenderar att sätta
            igång och accelerera ett visst beteende och problem. Om ett område
            är nedgånget är signalen till omgivningen att området inte anses
            värt att ta hand om, och att toleransen för avvikande beteende
            är högre. Om en tunnel är mörk och ned­klottrad ökar det risken
            för att även fler klottrar och att tunneln blir alltmer ett område
            som folk undviker. Att bryta den typen av negativa spiraler där
            små förskjutningar i stadsmiljön till slut reproducerar negativa
            sociala normer är centralt.
          </p>
          <p xml:id="i-BHhnyBo56TdSFBKpRcXdD8">
            Det finns några gemensamma kännetecken för platser som upplevs
            som trygga. De är platser som går att överblicka, ger kontakt
            med omgivningen, går att orientera sig i och är välskötta. Samtidigt
            är det lätt för kommuner att underskatta och prioritera ned vad
            små trygghetsskapande åtgärder kan få för dynamik i ett område.
            Givet den otrygg­het som många känner behövs det fler åtgärder
            och mer resurser till att bygga bort otryggheten. Där tryggheten
            byggs in i bostadsområdena och orsakerna till otrygghet trängs
            bort vill vi skapa trygga och säkra områden, gator och torg. Sådana
            åtgärder kan också bidra till ökad gemenskap. När platser upplevs
            tryggare blir det lättare för personer att interagera med andra
            och positiva spiraler för mer gemenskap kan skapas. När belysning
            finns på en lekplats kan den nyttjas av barn och föräldrar även
            under årets mörka månader osv. Kristdemokraterna föreslår därför
            1 350 miljoner kronor under 2021–2022 för trygghetsskapande åtgärder
            i den fysiska miljön. Detta arbete ska genomföras tillsammans
            med polisen, allmänheten och civilsamhället.
          </p>
          <head type="h2" xml:id="i-NUdpW2gZk2DMSwo7cCyq9y">
            Inför ett flexibelt etableringsprogram
          </head>
          <p xml:id="i-UoWGLepqBt6Kh8vvokpjWQ">
            Nyanlända bereds plats i etableringsprogrammet när de fått tillfälligt
            eller permanent uppehållstillstånd. Programmet är på max två år
            och omfattar utbildning i svenska (sfi), samhällsorientering samt
            förberedande insatser. Programmet är frivilligt, men en stor andel
            av de nyanlända är inskrivna på programmet, delvis för att ett
            deltagande berättigar till etableringsersättning. Den som bedöms
            behöva utbildning kan anvisas till detta genom den så kallade
            utbildningsplikten i programmet och den som inte deltar kan då
            få sin etableringsersättning indragen. Men efter programmets två
            år är det bara drygt en tredjedel av de nyanlända som går vidare
            till reguljärt eller subventionerat arbete, eller reguljär utbildning.
            <ref target="i-5uX8Ka8ZKk4j5AV35BoWFL">
              [5]
            </ref>
          </p>
          <p xml:id="i-97ekTd1ybzCw8PsG8LWvrA">
            De flesta har således inte kommit tillräckligt långt i sin integrering
            för att få ett arbete eller ha språkkunskaper nog för att gå en
            reguljär utbildning. Detta gäller särskilt utrikes födda kvinnor.
            <ref target="i-K1hRMjf8UJj7qw9mxwTSmi">
              [6]
            </ref>
            Efter denna period kan den nyanlända gå vidare i Arbetsförmed­lingens
            jobb- och utvecklingsgaranti som är längst 450 dagar. Den som
            ändå inte har egen försörjning eller är berättigad till andra
            ekonomiska stöd efter tiden i jobb- och utvecklingsgarantin hamnar
            i försörjningsstöd hos kommunen.
          </p>
          <p xml:id="i-4RvXWoww9sjJdF6Zn96wbA">
            Givet att en liten andel av de som går etableringsprogrammet
            går vidare i arbete eller utbildning så framstår det som att programmet
            inte uppfyller behoven. Två år är en relativt kort tid i ett nytt
            land och jämfört med våra grannländer finns ingen flexibilitet
            i programlängden. Danmark och Norge har nyligen infört en mer
            flexibel längd på sina program. I Norge kan programmet pågå två
            till tre år beroende på behov och i Danmark ett till fem år.
            <ref target="i-VTYgHw1BiVfyxyLEMpoH1Y">
              [7]
            </ref>
            Arbetsförmedlingen har särskilt pekat ut det korta etableringsprogram­met
            som ett problem för kvinnor med lägre utbildningsnivå och som
            står längre ifrån arbetsmarknaden.
            <ref target="i-Jwkc23Z6tJqiNpBXqNzGAk">
              [8]
            </ref>
          </p>
          <p xml:id="i-SdnjxauakG28iYDRFLWsHM">
            Med ett flexibelt etableringsprogram skulle de nyanlända som
            fortfarande efter två år bedöms behöva insatser kunna få förlängt
            program och med det också tvingas fortsätta sin utbildning för
            att bli anställningsbar i ett antal år till. Med ett förlängt
            program kan också utbildningen fortsätta inom samma struktur,
            något som kan ge en bättre kontroll över den nyanländas fortsatta
            process.
          </p>
          <p xml:id="i-X26r95i9JjNgsGFhUo9Dwc">
            Betydelsen av att delta och tillgodose sig kunskapen inom etableringsprogrammet
            ökar också till följd av Kristdemokraternas förslag om att ett
            språk- och samhälls­orienterande test bör införas för permanent
            uppehållstillstånd. Därmed ökar fokus på kunskapsinlärningen i
            programmet, vilket i sig – samtidigt – kan korta etableringsprocessen.
          </p>
          <p xml:id="i-5jHsTrixd6QoXACC3w4Hvv">
            För kommunerna innebär detta också en avlastning, eftersom statens
            ansvar, inte minst ekonomiskt, förlängs för den grupp som inte
            är matchningsbar. Kristdemo­kraterna anser att de två första åren
            i etableringsprogrammet ska vara obligatoriska. Denna del i programmet
            är till stor del tillägnad svenskundervisning, samhälls­orientering
            och arbetsmarknadsförberedande utbildning, och är därför av särskild
            vikt för en introduktion till Sverige. Den obligatoriska delen
            möjliggör också att fler fortsätter etableringsprogrammet även
            efter de obligatoriska två åren. I det fall den nyanlände uppnår
            egen försörjning eller uppvisar adekvata kunskaper i svenska språket
            inom denna tvåårsperiod så upphör det obligatoriska deltagandet.
          </p>
          <p xml:id="i-KUzTHGSAbvqjGbuX3FNBju">
            I Sverige omfattas bara anhöriga till flyktingar och skyddsbehövande
            av etablerings­programmet även om andra anhöriginvandrare också
            har problem att ta sig in på arbets­marknaden. Detta är företrädesvis
            kvinnor som anhöriginvandrat tillsammans med arbetskraftsinvandrare.
            I andra länder som Danmark och Norge är integrationsprogram­met
            öppet för alla anhöriginvandrare från länder utanför EU/EES. Arbetskrafts­invandrare
            har oftast inte för avsikt att bli kvar en längre tid, och därför
            är det inte helt nödvändigt att de och deras anhöriga går längre
            utbildningsprogram i Sverige. Men de som senare väljer att stanna
            och ansöka om permanent uppehållstillstånd bör erbjudas möjlighet
            att gå etableringsprogram. Risken är annars att den gruppen –
            företrädesvis kvinnor – inte kommer in i språket och i egen försörjning.
          </p>
          <p xml:id="i-Qf5Atpubhe6E1FtQYS4msq">
            En ansökan om permanent uppehållstillstånd bör därför villkoras
            med att ha genomfört den obligatoriska delen av etableringsprogrammet.
            Språket är en otroligt viktig faktor för en snabb integration
            och därför är det angeläget att den nyanlände verkligen deltar
            i det obligatoriska etableringsprogrammet. Idag är rörligheten
            inom gruppen nyanlända mycket stor under etableringstiden, vilket
            innebär att många nyanlända flyttar mellan olika kommuner – ibland
            flera gånger. Följden blir att man inte kommer igång med svenskundervisning
            och samhällsorientering under den första viktiga delen av etableringstiden.
          </p>
          <p xml:id="i-5dsDwCdpVteZUfDQWP9vDr">
            Kristdemokraterna anser därför att det ska införas en bosättningsplikt
            under de första, obligatoriska två åren av etableringsprogrammet.
            Om den nyanlände lär sig tala och förstå svenska språket tidigare,
            upphör bosättningsplikten. Om man däremot flyttar till en annan
            kommun under de första två åren utan att ha lärt sig tala eller
            förstå svenska förlorar man sin etableringsersättning.
          </p>
          <p xml:id="i-ELRyz75qAEdKvqcbvRzcqt">
            Kostnaderna för ett förlängt etableringsprogram är svåra att
            uppskatta eftersom dagens kostnader för de olika insatserna inte
            särredovisas. Kristdemokraterna avsätter 1 miljard kr 2023 då
            effekterna av det förlängda etableringsprogrammet bedöms inträffa.
          </p>
          <head type="h2" xml:id="i-V4mpZQ2mnqGcFGJWVJgida">
            Bättre svenskundervisning med koppling till arbetslivet
          </head>
          <p xml:id="i-7gXMHM7pZGbiQ34Jbcakkz">
            En arbetsgemenskap är centralt för integrationen och för att
            personer som kommit till Sverige ska kunna komma i egenförsörjning.
            Utrikes födda som kommer från lägre utbildningsbakgrund har ofta
            haft ett praktiskt arbete i hemlandet och har erfarenheter som
            kan komma väl till pass i en rad bristyrken i Sverige. För att
            matcha denna grupp krävs utbildningsinsatser i såväl språk som
            yrkesutbildning i ett tidigt skede i etableringen.
          </p>
          <p xml:id="i-DysxhGSd1ctekxNrkbcq3h">
            Yrkesvux är en mycket framgångsrik utbildningsform i att lära
            ut både svenska och yrkeskunskaper. Språkutbildningen inom ordinarie
            sfi uppvisar inte samma goda resultat. Ett skäl till resultaten
            inom ordinarie sfi kan vara att de i huvudsak organiseras så att
            personen först lär sig enbart svenska under flera år och därefter
            kan börja på en reguljär utbildning. Det gör målet om ett arbete
            mer avlägset och motivationen riskerar sjunka, särskilt för den
            grupp nyanlända som har arbetserfarenhet men ingen längre utbildning.
            <ref target="i-KAbBndEBRgnJKCEHGQfv5d">
              [9]
            </ref>
          </p>
          <p xml:id="i-SuJGNoNYQwL1ZgR6seZPDt">
            Behoven är stora. Det finns idag hundratals bristyrken i Sverige.
            <ref target="i-R43QPeJaibvgCsy1CfE19f">
              [10]
            </ref>
            Det är truckförare, lokalvårdare, skogsarbetare, målare, murare
            och golvläggare för att nämna några. Regeringen gör till följd
            av coronakrisen ett större tillskott till yrkesvux. Kristdemokraterna
            föreslår att verksamheten förstärks med ytterligare 100 miljoner
            kr per år för 2021–2022, delvis med sfi-inriktning och till följd
            av vår generella arbets­marknadspolitik. I summan ingår också
            satsningen på fler platser till yrkesvux generellt.
          </p>
          <p xml:id="i-RsLfb5WzWiXTGU414pXYBD">
            Nyanlända med tidigare akademisk utbildning ska fortsatt erbjudas
            plats inom anpassad svenskundervisning, validering och komplettering
            av tidigare utbildningar. Här har exempelvis insatsen Snabbspår
            en viktig funktion i att på kort tid vidareutbilda akademiska
            nyanlända inom deras ämnesområde.
          </p>
          <p xml:id="i-B6ELbz6NsCtTh7XoWrfDjv">
            I snabbspåren ingår insatser för att snabbt göra nyanlända redo
            för ett jobb inom bristyrken i Sverige. Nyanlända med akademisk
            bakgrund kan få insatser för att kunna få sin utbildning validerad
            och färdigställd, nyanlända inom yrken med legitimations­krav
            kan förberedas för en sådan process. Arbetsförmedlingen har dock
            dragit ned på snabbspåren som insats, till följd av deras prioriteringar
            inom ramen för ett mindre budgetanslag. Insatserna är dock viktiga
            för dessa nyanlända och för svensk arbets­marknad, varför snabbspåren
            bör prioriteras och utvecklas.
          </p>
          <p xml:id="i-7iADHjSzgMjubdJW8pR7Zn">
            Utbildningsplikten som infördes 2018 innebär att den som inte
            bedöms vara matchningsbar mot arbetsmarknaden ska gå utbildning
            under etableringsprogrammets tid. I april 2019 var det ca 13 000
            personer som omfattades av utbildningsplikten, men endast 1 200
            personer gick komvux på grundläggande nivå och antalet med yrkes­inriktad
            sfi var endast 47 personer.
            <ref target="i-BybrNFUUQHzd7PbtXsaXnt">
              [11]
            </ref>
          </p>
          <p xml:id="i-4gisN7NeK9LVx7mr16Yd4r">
            Detta antal skulle sannolikt kunna vara större, enligt Skolverkets
            granskning av de krav som ställs för att nyanlända ska få komma
            vidare i sin utbildning.
            <ref target="i-LfMFgg7VPUF2hMD6jbGMRM">
              [12]
            </ref>
            Även Skol­inspektionen gör bedömningen att många kommuner skulle
            kunna utöka arbetet med att erbjuda sfi-studerande möjligheten
            att kombinera sfi med kurser på grundläggande och gymnasial nivå
            inom komvux. Granskningen visade att det vanligtvis förekom formella
            språkkrav trots att det inte finns något sådant lagstöd. Behörighetskravet
            som finns i vuxenutbildningen är ”att ha förutsättningar att tillgodogöra
            sig utbildningen”.
            <ref target="i-7j7ZKAEXWAER6v7NMnUgdz">
              [13]
            </ref>
          </p>
          <p xml:id="i-3dL52TjkBCqD8oYnvaCi4j">
            Skolverket bedömer att dessa formella språkkrav därmed inte utgår
            från personens förutsättningar för att ta till sig av utbildningen,
            vilket riskerar att försvåra integrations­processen då en kombinerad
            yrkesinriktning med svenskkurser inte erbjuds. Det gör att antalet
            utrikes födda som går vuxenutbildningarna blir färre och att de
            utrikes födda som faktiskt går har relativt hög utbildningsbakgrund,
            ofta högre än de inrikes födda. Förväntningarna på språket ska
            förstås i regel vara höga, men det är samtidigt inget positivt
            ifall trappsteget in i vidare yrkesstudier – som kan vidareutveckla
            språk­kunskaperna och leda till jobb – är för högt satt.
          </p>
          <p xml:id="i-JYpsFjKvBENyGeoosjmC5U">
            Därför bör det tydliggöras att en individuell bedömning av färdigheterna
            att genomföra utbildning inom komvux och annan yrkesrelaterad
            utbildning ska göras för nyanlända med syfte att möjliggöra för
            fler att läsa en yrkesinriktning. Privata, så kallade kompletterande
            aktörer, arbetar idag med arbetsförmedlings- och matchnings­tjänster
            på flera sätt. De kompletterande aktörerna kan t.ex. vara ett
            studieförbund eller ett personaluthyrnings- eller konsultföretag
            och upphandlas av Arbetsförmedlingen. De är tänkta att öka valfrihet
            och utbud, ge service till arbetslösa och underlätta match­ningen
            mellan arbetslösa och arbetsgivare.
          </p>
          <p xml:id="i-9JTNXYiaLhXg6ebpxBXTMi">
            I många, särskilt mindre, kommuner har det varit svårt att handla
            upp och erbjuda kompletterande aktörer. Dessa har inte sällan
            saknat kännedom om det lokala närings­livet och den enskilda kommunen.
            Samtidigt har upphandlingarna varit korta, vilket inneburit en
            stor omsättning på dessa kompletterande aktörer. Det ska därför
            vara möjligt för kommunerna att lämna anbud som kompletterande
            aktörer då privata alternativ med lokal närvaro och kunskap om
            det lokala näringslivet saknas.
          </p>
          <p xml:id="i-EDoMnbUM4jSr558UjUqBZd">
            Arbetsförmedlingens upphandlingar av utbildningar tar idag alldeles
            för lång tid och riktas framför allt till de större kommunerna.
            Det innebär svårigheter för många ny­anlända att delta i dessa,
            då möjlighet till pendling med kollektivtrafik ofta saknas mellan
            boende- och utbildningsorten. Arbetsförmedlingens upphandlingar
            av utbild­ningar måste därför snabbas upp och erbjudas i de nyanländas
            närområde, särskilt då möjlighet till kollektivtrafik saknas.
          </p>
          <head type="h1" xml:id="i-Vi6F2agM5XfdYsfTsXhGtY">
            Öka integrationen
          </head>
          <head type="h2" xml:id="i-Jyq9up9hyiJqK99mgphggP">
            Reformera försörjningsstödet – inför statlig dagpenning
          </head>
          <p xml:id="i-UBdnZfZttxbamUoAfCNYit">
            Försörjningsstödet har alltmer blivit ett skyddsnät för arbetslösa
            som kan stå till arbetsmarknadens förfogande och utrikes födda.
            Nära hälften av bidragstagarna fick försörjningsstöd i huvudsak
            av arbetslöshetsskäl och andelen utrikes födda har vuxit från
            36 procent 1990 till 61 procent under 2017.
            <ref target="i-4HpPdywGSTpLoj3fxfyHJE">
              [14]
            </ref>
            Gruppen som är född utanför Europa var 8 procent av befolkningen
            men stod för 39 procent av bidragstagarna.
            <ref target="i-6FpCwnbAgWDhaC3zeu9BqV">
              [15]
            </ref>
            Försörj­ningsstödet har alltså kommit att bli mer av en arbetslöshetsförsäkring
            och en sista utpost för de utrikes födda som ännu inte kan matchas
            mot arbetsmarknaden. Med anledning av den ekonomiska kris som
            följt coronapandemins utbrott har kostnaden för försörjningsstödet
            ökat i två av tre kommuner och det beräknas öka med ytterligare
            30 procent till slutet av 2021, enligt Socialstyrelsen.
          </p>
          <p xml:id="i-5zF3r7yGrwaUJxCsPBVrnc">
            Utformningen av försörjningsstödet talar i stora delar emot att
            arbetslösa med arbetsförmåga ska vara där. För det första är marginaleffekterna
            av att gå till arbete ofta 100 procent. Detta gäller särskilt
            unga och utrikes födda som i genomsnitt har låga löner.
          </p>
          <p xml:id="i-8JrqC1tbUeKaiekKepUnZT">
            Nyanlända flyktingar har ofta låga inkomster och blir därför
            i högre grad beroende av inkomstprövade familjestöd, vilket gör
            att familjestöden, mer än för andra grupper, bidrar till att minska
            det ekonomiska utbytet av arbete. Ett hushåll med barn där ena
            partnern får ett jobb får heller inte rätt till försörjningsstöd.
            Lever de bara på försörj­ningsstöd tjänar hushållet inte något
            på att ta ett jobb. Får båda jobb samtidigt är marginaleffekten
            ändå 88 procent.
            <ref target="i-RdxkccrnbWkagqYyU135wH">
              [16]
            </ref>
          </p>
          <p xml:id="i-VTPptzYvahTh2KG5GEn2EN">
            För det andra är försörjningsstödet den sista inkomstkällan och
            kommunerna har krav på sig att tillgodose en viss levnadsstandard
            för sina medborgare. Det gör att kravställande blir trubbigt eftersom
            kommunen ändå i slutändan måste garantera levnadsstandarden.
          </p>
          <p xml:id="i-J3NQNPEMtxXNFLzwNXZQuC">
            För det tredje är det staten som ska stå för arbetsmarknadspolitiken
            i Sverige, samtidigt som kostnaderna för de arbetslösa i försörjningsstöd
            ligger hos kommunerna. Uppdelningen har visat sig ge otydlighet
            i uppdraget och i vilka insatser som ska ges till de arbetslösa.
            Forskningen över kommunala arbetsmarknadsåtgärder visar att dessa
            ger dåliga resultat, även när man jämför med likadana statliga
            åtgärder.
            <ref target="i-QAkRzrv518YpQ9JvTvdMwK">
              [17]
            </ref>
          </p>
          <p xml:id="i-GgA3todwQREZpEqSSs36iG">
            Givet att andelen utrikes födda i försörjningsstödet är mycket
            högt och att behoven av utbildningsinsatser är centrala behövs
            reformer för att bryta bidragsbehovet och utanförskapet som byggs
            upp utan bra åtgärder. För kommunerna blir detta också en ekonomisk
            börda som kan vara svår att hantera med de verktyg som kommunen
            besitter och har kunskap inom.
          </p>
          <p xml:id="i-EgKwjB2Jv8NU4xx8n8mNUy">
            Kristdemokraterna har hittills förespråkat en höjd jobbstimulans
            från dagens 25 procent till 50 procent för att öka de ekonomiska
            incitamenten av att gå till arbete. Vi har även förespråkat att
            kommunerna ska ställa aktivitetskrav, som kan användas för att
            arbetslösa ska delta i utbildning, praktik eller liknande för
            att få bibehålla sitt stöd. Detta är något som visat sig ge övervägande
            positiva effekter på arbetsutbudet, främst för unga och nyanlända.
            Men alla kommuner ställer inte krav. Det är frivilligt och åt­gärderna
            inom aktivitetskraven skiljer sig mycket åt.
            <ref target="i-5ZLg53dH3NqQ3XFVhCTKLS">
              [18]
            </ref>
            Därför borde aktivitetskrav vara regel och införas för alla som
            befinner sig i försörjningsstöd på grund av arbetslöshet. Lagen
            bör därför ändras så att det framgår att kommunerna ska ställa
            aktivitetskrav. De grupper som går under socialtjänsten för psykiska
            eller fysiska problem ska undantas från kravet.
          </p>
          <p xml:id="i-NoURexoWRGrUQEACpvyBkg">
            Grundproblematiken i nuvarande system kan dock fortfarande sägas
            gälla: marginal­effekterna är höga, ansvaret mellan kommun och
            stat otydligt, kostnaderna för kommu­nerna höga och åtgärderna
            för de arbetslösa är inte likvärdiga mellan kommunerna. Risken
            med det är att arbetslösheten är strukturellt högre främst bland
            utrikes födda.
          </p>
          <p xml:id="i-DWQHkZAnof6xy2cLXtx22R">
            Ett alternativ som föreslagits i Långtidsutredningen (2011) är
            att flytta gruppen arbetslösa som uppbär försörjningsstöd till
            en statlig dagpenning. Dagpenningen är kopplad till individen
            och är en fast summa som inte är behovsprövad. Det innebär att
            marginaleffekterna som uppstår i försörjningsstödet försvinner.
            Dagpenningen kopplas tydligt till individens behov av utbildning
            och åtgärder för att bli matchningsbar, via statens arbetsmarknadsåtgärder,
            samt gör det enklare att utkräva deltagande och sanktioner mot
            de som inte deltar enligt överenskommet. Det innebär att arbets­marknadsansvaret
            och kostnaderna för arbetslösheten hänger ihop. Kommunernas socialtjänst
            kan istället fokusera på att hantera de sociala problem de är
            utbildade för att hantera medan Arbetsförmedlingen kan fokusera
            på arbetslöshetsproblematik och matchning.
          </p>
          <p xml:id="i-Y4JFkWzsRuN2s4Skwh1LKN">
            Därmed skulle försörjningsstödet renodlas till det sista skyddsnätet
            för den grupp som inte bedöms vara arbetslösa på grund av matchningsproblematik.
            Dagpenningen skulle vara något högre än försörjningsstödet för
            att ge incitament att ta sig ur försörjningsstödet, samt att möjliggöra
            för staten att dra in delar av dagpenningen vid förseelser. Förslaget
            kostar något mer och gruppen som omfattas skulle öka något eftersom
            det inte är behovsprövat. Dagpenningen utgår dock bara till de
            som uppfyller de krav som ställs för att vara inskriven på Arbetsförmedlingen.
          </p>
          <p xml:id="i-F72LUzWrbLSAWmU6LoeSva">
            Vid en övergång till staten skulle även utbildningskraven kunna
            utökas och villkoras till fortsatta studier i de utbildningsprogram
            som bedöms ge störst sannolikhet till ett arbete. Det skulle kunna
            vara yrkesutbildningar mot bristyrken eller andra tydliga vägar
            in i arbete. Om personen motsätter sig utbildningserbjudandet
            kan den statliga ersätt­ningen delvis dras in. Detta skulle således
            vara en förlängning av det system som delvis finns inom andra
            ersättningssystem idag och där förväntningarna på den arbetslösa
            höjs när personen bedöms vara fullt arbetsduglig.
          </p>
          <head type="h2" xml:id="i-YMzebz1eoy2ubQWP3TuiS9">
            Låt skolan bli en integrationsmotor
          </head>
          <p xml:id="i-YUY5esNFTm9JbvXxXXz9V">
            Den svenska skolan är tydligt segregerad. Skolsegregationen är
            huvudsakligen en effekt av boendesegregationen, även om det fria
            skolvalet också spelar en viss roll. Skälen till detta är att
            de flesta väljer, alternativt avstår från att välja och därmed
            placeras i, en skola som ligger nära hemmet. Skolan har på så
            vis blivit en plats där segregationen befästs, snarare än bryts.
          </p>
          <p xml:id="i-KWnTMGv71ptjnMKFpuXnNj">
            Vi tror dock att en återgång till den gamla närhetsprincipen
            skulle förvärra segrega­tionen. Ett mellanting mellan fritt val
            och tilldelning av skolplats måste innehålla redskap som föräldrar
            och elever inte själva kan styra, till exempel ett lotteri eller
            diverse kvoter. Kristdemokraterna avvisar alla sådana förslag.
            Vidare är det svårt att se hur ett system som varken tar hänsyn
            till geografi eller önskemål skulle kunna ses som legitimt i breda
            befolkningslager.
          </p>
          <p xml:id="i-EmramuPKim1XfBnyxtWC4N">
            Däremot finns en viss segregerande effekt genom vilka som nyttjar
            skolvalet – ofta engagerade föräldrar med god utbildning. Ett
            sätt att bryta den obalansen är att göra skolvalet obligatoriskt,
            så att ingen passivt tilldelas en skolplats. Denna modell tillämpas
            redan i exempelvis Nacka och Borås kommun.
          </p>
          <p xml:id="i-68dcJMT3FUdfa8JK1EFczK">
            I och med att den svenska segregationen i huvudsak är kopplad
            till hur vi bor kan inte skolan i sig bli det redskap som bryter
            segregationen. Skolans uppgift måste istället vara att ge eleverna
            förutsättningar och kunskap nog att själva inte fastna i ofrivillig
            segregation. Det är ett svårt arbete som kräver ett långsiktigt
            tänkande.
          </p>
          <p xml:id="i-FNFFBhAEDiECSPXan2i2U9">
            Ett exempel på det är Monroe-modellen som implementerades i en
            problemskola i Harlem, New York. Resultatet blev att skolan gick
            från ett problem till en av stadens mest framgångsrika skolor.
            Modellen bygger på tydliga kontrakt mellan skola, föräldrar och
            elever som slår fast ansvarsfördelning och regler. Några av reglerna
            är att eleven ska komma i tid varje dag, göra sina läxor och uppträda
            hövligt mot lärare och kamrater. Personalen förväntas klä sig
            vårdat, i syfte att markera att skolan är en viktig arbetsplats.
            Kraven förenas med stöd. Till exempel slås fast att läxor ska
            göras, men att den som på grund av stökiga hemförhållanden inte
            kan göra läxor hemma får läxhjälp i skolan, utanför ordinarie
            lektionstid.
          </p>
          <p xml:id="i-XhKDnNhDukA8ygWThdiGYK">
            Några svenska skolor, varav Hjällboskolan i Göteborg är det mest
            kända exemplet, har infört vissa av Monroe-modellens principer.
            Det hör dock inte till vanligheterna. Tvärtom finns i svensk skolpolitik
            gott om exempel på hur segregation används som ursäkt för svaga
            resultat. I Sverige har istället statistikmodellen Salsa (Skolverkets
            Arbetsverktyg för Lokala sambandsanalyser) använts som bas för
            hur förväntningar på elever med olika bakgrund ska sättas.
          </p>
          <p xml:id="i-Bk6GA4R27xzp8ZjDQRotQq">
            Salsa-modellen innebär i praktiken att Skolverket ställer lägre
            krav på vissa grupper, där en utlandsfödd elev förväntas prestera
            sämre än en svenskfödd. Enligt Salsa kan vissa skolor förväntas
            lyckas med 75–80 procent av eleverna, medan en annan endast förväntas
            lyckas med 30–35 procent. En risk med det är att vissa grupper
            halkar efter till följd av låga förväntningar från skolväsendet.
            Det är motsatsen till Monroe-modellen.
          </p>
          <p xml:id="i-N55do1yL4TXjkHSqVaMmUo">
            Kristdemokraterna anser därför att förväntningar och ansvarsförtydliganden
            är centrala för att skapa en lugnare och mer kunskapsfokuserad
            skola. Därför bör föräldra­kontrakt användas i skolorna, med Monroe-modellen
            som förebild. Därutöver bör skol­valet göras obligatoriskt för
            alla, så att grupper som tenderar att inte göra detta val ska
            göra det.
          </p>
          <p xml:id="i-TiXgebgYBazDWQba5q8YeX">
            Utbildning är den viktigaste faktorn för att bryta socialt utanförskap
            bland barn och unga. Det minskar riskerna för framtida ohälsa,
            missbruk, självskadehandlingar, kriminalitet och problem med självförsörjning.
            Och det finns möjligheter till förändring – om den politiska viljan
            finns. Det går att vända utvecklingen.
          </p>
          <p xml:id="i-YLPpfH8MaRXzJfG6BBmtbR">
            Vi vill se extra resurser och fler vuxna i skolan genom skolpeng
            till skolor i utsatta områden. Elever i behov av stöd behöver
            hjälp av lärare med rätt kompetens. Därför behövs fler lärare,
            fler speciallärare och svensklärare med särskild kunskap i att
            undervisa elever med svenska som andraspråk.
          </p>
          <list style="ul">
            <item xml:id="i-2g7HVj5hxA9YpfrgfEQWtz">
              Det behövs även en utbyggd elevhälsa och kapade köer till bup;
              många ”stökiga” elever mår dåligt. Kristdemokraterna avsätter
              resurser för att förstärka elevhälsan och kapa köerna till barn-
              och ungdomspsykiatrin, där barn och föräldrar kan få vänta i över
              ett år på en utredning.
            </item>
            <item xml:id="i-9JoW6ooooRWyuNjUgx4TnG">
              Stäng dåliga skolor och utvidga Skolinspektionens uppdrag. De
              riktigt dåliga skolorna bör Skolinspektionen i ett tidigare skede,
              än vad som görs idag, fatta beslut om att stänga. Eleverna får
              fördelas på övriga skolor i kommunen. Vi vill också vidga Skolinspektionens
              uppdrag till att också ge stöd åt skolor i arbetet med att åtgärda
              missförhållanden, brister och kvalitetsproblem.
            </item>
            <item xml:id="i-6tdLu9BErmnMyN9DnF2X7U">
              Flytta på elever som begår brott. Skolan måste vara tydlig i
              sin reaktion mot brottsliga gärningar. Det är förövaren och inte
              den utsatte som ska drabbas av konsekvensen.
            </item>
            <item xml:id="i-HCzzDYmdEtVgNDzNDDo1F">
              Utbildningsträffar för föräldrar: Det är viktigt att föräldrar
              kan få stöd i hur de bäst hjälper sina barn i skolarbetet. Det
              gäller inte minst föräldrar utan egna erfarenheter av det svenska
              skolsystemet. Det skulle öka föräldrarnas möjlighet att bli delaktiga
              i sina barns skolgång. Vi vill därför satsa på särskilda utbildningsträffar
              där föräldrar får konkreta verktyg för att kunna stötta sina barn
              i skolarbetet.
            </item>
          </list>
          <head type="h2" xml:id="i-4GHf2NADnXqGUh132sGv3M">
            Förbättrad vård och hälsa för nyanlända
          </head>
          <p xml:id="i-14d4Kx8Zgkc6yrGf8kfuQA">
            En god hälsa är av stor vikt för alla människor, men inte minst
            är det viktigt för asyl­sökande och nyanlända som redan utgör
            en utsatt grupp. En god hälsa är även en viktig faktor för den
            enskildes möjlighet att integrera sig i Sverige. Enligt en kartläggning
            av vaccinationsbehovet hos asylsökande fanns ett betydande behov
            av vaccinationer för asylsökande.
            <ref target="i-WxjEXxowtXJTXzaw3k9aeW">
              [19]
            </ref>
            Exempelvis ingår inte vaccination mot röda hund i alla länders
            vaccina­tionsprogram, och i många länder har denna vaccination
            införts mycket senare än i Sverige. Även vissa infektionssjukdomar
            såsom tuberkulos, hiv och hepatit B är vanligare bland utlandsfödda
            personer. Utlandsfödda personer har även sämre tand­hälsa, men
            en förbättring syns hos personer som bott fem år eller mer i Sverige.
            <ref target="i-XTgyUWUb9ip9garBPCzeVa">
              [20]
            </ref>
            Mellan 20 och 30 procent av asylsökande flyktingar som kommer
            till Sverige beräknas lida av psykisk ohälsa.
            <ref target="i-MXwa7EPyRh2QbS1wKNJd8d">
              [21]
            </ref>
          </p>
          <p xml:id="i-D2YMP6HJPa8uYCmvfZ1Gms">
            Kristdemokraterna menar att det är av största vikt att insatser
            för en god hälsa börjar tidigt i asyl- och etableringsprocessen.
            Vi har tidigare föreslagit så kallade asylansök­ningsområden,
            som är en första anhalt i asylansökningsprocessen, där det även
            ska finnas sjukvårdskompetens för att möta vårdbehov och behov
            av psykosocialt stöd.
          </p>
          <p xml:id="i-Ute6mAFxPisWrVQryYT9oZ">
            Enligt Socialstyrelsen ska alla asylsökande erbjudas en hälsoundersökning
            av regionerna. Syftet är att uppmärksamma eventuell ohälsa och
            behov av smittskydds­åtgärder, samt för att informera om möjligheten
            att få del av hälso- och sjukvård och tandvård. Även i kommunernas
            uppdrag att erbjuda samhällsorientering på modersmålet till alla
            som har fått uppehållstillstånd är en viktig insats för att sprida
            information om det svenska hälso- och sjukvårdssystemet. Trots
            detta var det enligt SKR och Migra­tionsverket endast 57 procent
            av de asylsökande som genomgick en hälsoundersökning år 2017.
            Och enligt Socialstyrelsen gör utrikes födda personer generellt
            sett färre besök i öppenvården under de första två åren i landet
            jämfört med den övriga befolkningen. En bidragande orsak tros
            vara att nyanlända har svårigheter att navigera i det svenska
            sjukvårdssystemet.
            <ref target="i-MbiwgJ48iV1AEddV5MG17C">
              [22]
            </ref>
          </p>
          <p xml:id="i-UAmYiwiHWa7BoweFnak4wb">
            Hälsoundersökningen som erbjuds alla asylsökande är frivillig
            och innehåller tre delar. Dels ingår ett individuellt samtal som
            syftar till att ge en bild av personens bakgrund, eventuella fysiska
            och psykiska besvär samt vaccinationshistorik, men även att informera
            om svensk hälso- och sjukvård. Dels ingår en generell provtagning
            för alla och individuellt utformad provtagning beroende på vad
            som framkommer under sam­talet. Det finns också möjlighet till
            en kroppsundersökning om något under samtalet eller provtagningen
            talar för det.
          </p>
          <p xml:id="i-AJuA4Et1cs6Cej94i4Q3Cw">
            Att hälsoundersökningar inte görs i större utsträckning kan förutom
            frivilligheten även bero på svårigheten att lokalisera asylsökande
            när dessa flyttar inom Sverige. För att öka andelen som genomgår
            en hälsoundersökning föreslår Kristdemokraterna att själva hälsosamtalet
            i hälsoundersökningen görs obligatoriskt. Genom detta får den
            asylsökande information om svensk hälso- och sjukvård samt bättre
            kunskap för sitt beslut om att gå vidare med provtagning och eventuell
            kroppsundersökning eller inte. På så vis menar vi att andelen
            som genomgår en hälsoundersökning kan ökas.
          </p>
          <p xml:id="i-FvKDRasRjeuPFaJeoht6dL">
            Hälsosamtalen bör kvalitetssäkras så att vårdresurserna används
            effektivt och att de asylsökande får en jämlik vård. Det bör införas
            en gemensam norm för vad som ska ingå i hälsosamtalen. Tidig kontakt
            med hälso- och sjukvården är viktig för det före­byggande arbetet,
            men då det även är klarlagt att asylprocessen kan öka risken för
            psykisk ohälsa, speciellt om den är lång
            <ref target="i-YYBeA79DTK1v5h8uktcwma">
              [23]
            </ref>
            , bör regioner och kommuner följa upp nyanlända som kommunplaceras.
          </p>
          <p xml:id="i-VEdLWB5n4CF1jp1ew1FKK9">
            Här kan Kristdemokraternas förslag om integrationsteam (se punkt
            17) vara en del av lösningen. Dessa team kan också generera kunskap
            tillbaka till kommuner och regioner då Folkhälsomyndigheten har
            påtalat behovet av utbildning och träning i att förstå de strukturella
            faktorer som påverkar hälsan i olika migrantgrupper, för att främja
            hälsa, förebygga ohälsa och bota sjukdomar för personalen.
          </p>
          <p xml:id="i-54uTiNcmoJ1kLaGRjgyKoR">
            Ensamkommande barn och ungdomar har i högre utsträckning fått
            psykiatrisk vård jämfört med andra unga som kommit till Sverige
            och jämfört med inrikes födda.
            <ref target="i-LmS2f2GRtNvoR4nUWyn5Ta">
              [24]
            </ref>
            Psykisk ohälsa bland barn och unga är ett högt prioriterat område
            för Kristdemokra­terna. Vi vill öka tillgängligheten till det
            förebyggande arbetet och den så kallade första linjen (primärvården,
            elevhälsan, ungdomsmottagningar). Föräldrar, socialtjänst, skola/elevhälsa,
            bup och övrig sjukvård behöver samarbeta bättre. Vi vill ge landstingen/regionerna
            ett samlat uppdrag för hela barn- och ungdomshälsovården.
          </p>
          <p xml:id="i-7JwYfJQntnwLhgiT1ndZmp">
            En samlad barn- och ungdomshälsa ska syfta till att öka tillgängligheten
            till vårdcentralerna, elevhälsan och barn- och ungdomspsykiatrin
            (bup). Det ökar möjligheterna att, i ett tidigare skede än idag,
            fånga upp barn som mår dåligt.
          </p>
          <head type="h2" xml:id="i-UzYHvqSpocZK37EcqXwgHH">
            Stärk nyanlända kvinnors möjlighet till integrering
          </head>
          <p xml:id="i-AZSmNiYKhg6sS2eoJDquv9">
            Kvinnor och män ska enligt det övergripande jämställdhetspolitiska
            målet ha samma makt att forma samhället och sina egna liv. Ett
            delmål är att kvinnor och män ska ha samma möjligheter och villkor
            i fråga om betalt arbete som ger ekonomisk själv­ständighet livet
            ut. Så ser det inte ut idag.
          </p>
          <p xml:id="i-566n7GNQFixZV43DPnzTWM">
            Nyanlända kvinnor deltar i mindre omfattning i olika arbetsförberedande
            insatser jämfört med männen; de registreras senare hos Arbetsförmedlingen
            och påbörjar svenska för invandrare senare.
            <ref target="i-KS6a883zJXdyB5dy7Dd7pX">
              [25]
            </ref>
            Nyanlända kvinnor och män möts inte av samma förväntningar och
            krav på att arbeta. Detta konstateras också i den statliga utredningen
            om nyanlända kvinnor och anhöriginvandrare på arbetsmarknaden,
            den så kallade AKKA-utredningen, där man funnit att nyanlända
            kvinnor – oavsett om de är flyktingar eller anhöriginvandrare
            – erbjuds mindre omfattande och mindre relevanta arbets­marknadsinsatser
            än nyanlända män. I flera studier lyfts olika strukturella aspekter
            fram, exempelvis vilka typer av insatser som Arbetsförmedlingen
            erbjuder kvinnorna, myndighetens bemötande, tillgång till barnomsorg,
            föräldraförsäkringens utformning och diskriminering bland arbetsgivare.
          </p>
          <p xml:id="i-5sueMBWwuoSs8hh5e4cA1K">
            Isolering är inte svaret på att få fler utrikesfödda kvinnor
            i arbete. Aktiviteter för att förbereda föräldralediga kvinnor
            på arbete, genom språkstudier och samhällsorientering, är ett
            mycket bättre svar. Utformningen av dessa aktiviteter måste dock
            särskilt rikta in sig på kvinnorna och deras förutsättningar,
            eftersom gruppen visar sig vara särskilt svår att nå. Utbildningen
            bör vara obligatorisk och även särskilt möjliggöra en utbildning
            som kan leda till jobb, exempelvis via yrkesutbildningar. Genom
            att få fler kvinnor i utbildning och arbete kan risken för isolering
            och hedersförtryck minska.
          </p>
          <p xml:id="i-4RvDMVaSwgKssvbmqT1BDE">
            Kristdemokraterna föreslår att Sverige i likhet med Norge och
            Danmark bör arbeta betydligt mer aktivt under kvinnors föräldraledighet
            för att undvika isolering och för­bereda kvinnorna på arbetslivet
            genom språkstudier, arbetsplatsbesök och mentorskaps­program.
            Det är viktigt att dessa utbildningsinsatser innehåller rådgivning
            om hur familjeansvar kan kombineras med arbete i den svenska kontexten.
          </p>
          <p xml:id="i-EkGwqDUFBcaDWeMJ8f3GD">
            Uppsökandeverksamheten för att få kvinnor som inte är föräldralediga
            ut i aktivitet måste också stärkas. Här är mentorskapsprogram,
            där utlandsfödda kvinnor som redan gjort resan – och kan agera
            förebilder – centrala.
          </p>
          <head type="h3" xml:id="i-AMdGMoXGtY4gpt6cNFkkty">
            Intensifiera arbetet mot hedersrelaterat förtryck
          </head>
          <p xml:id="i-5sUNnqwysuNB8xeRWU5v5D">
            Varje människa äger rätten till sitt eget liv. Ofta tas detta
            för självklart i vårt samhälle, men det har förblivit oåtkomligt
            för de som lever i en miljö där familjens heder är överordnad
            den enskildes frihet.
          </p>
          <p xml:id="i-HjeXjX2bKp6s6SK1Risrjc">
            Bland de många asylsökande som kom till Sverige under 2015 fanns
            ett betydande antal barn som var bortgifta med en vuxen person.
            Mottagarkommuner stod då rådlösa och behandlade dessa som vilka
            gifta par som helst. Detta är ett stort misslyckande. Fram till
            så sent som förra året erkände Sverige att de som gift sig utomlands
            skulle ses som makar om de vid äktenskapet var över 15 år och
            saknade koppling till Sverige. Riksdagen har tagit beslut om en
            ny lag som underkänner även dessa äktenskap. Kristdemokraterna
            har länge drivit att alla som befinner sig i Sverige skyddas mot
            barnäktenskap. Detta är ett exempel på att det behövs ökad kunskap
            och fler verktyg för kommuner att kunna agera.
          </p>
          <p xml:id="i-S7Q3qAqkD7zaxW1YQyNKdm">
            Det är sedan 1 juli 2020 straffbart att förmå eller tillåta ett
            barn att ingå i äktenskap eller äktenskapsliknande förbindelser
            och utreseförbud införs för att skydda barn från att ingå barnäktenskap
            eller könsstympas. Flera av åtgärderna är bra, men mer behöver
            göras.
          </p>
          <p xml:id="i-DDCG6URP1v7Pphf2E59JYA">
            Kristdemokraterna vill inrätta en särskild enhet inom Polismyndigheten
            vars uppgift är att hjälpa flickor och pojkar som riskerar att
            giftas bort mot sin vilja. Sådana enheter finns i Storbritannien
            och i Norge och kallas Forced Marriage Units. Både den norska
            och den brittiska verksamheten beskrivs som mer verksamhets- och
            departements­överskridande, vilket uppfattas som viktigt. Vi tillför
            därför 10 miljoner kr per år under utgiftsområde 4 och föreslår
            att en enhet enligt brittisk modell inrättas under Polis­myndigheten.
            Lämpligt kunde vara att förlägga enheten hos Nationella operativa
            avdelningen.
          </p>
          <p xml:id="i-5aqnsJrZvvxjo9td4DxFFn">
            Länsstyrelsen i Östergötland som arbetar med att förebygga hedersvåld
            har länge behövt få ett ökat ekonomiskt stöd. Myndigheten för
            vård- och omsorgsanalys presenterade i juni 2020 en rapport som
            utvärderade Länsstyrelsen i Östergötlands arbete men som inte
            tog ställning i frågan om kompetensteamets arbete skulle överföras
            till Jämställdhetsmyndigheten eller inte. Samtidigt sade rapporten
            att det inte hade framkommit starka skäl som skulle tala emot
            en sådan lösning.
          </p>
          <p xml:id="i-XK2jzrxM6BK65TXee6ykuj">
            Kristdemokraterna har haft anslagshöjningar i tidigare budgetar
            och påtalat behovet av att permanenta satsningen hos Länsstyrelsen
            i Östergötland.
          </p>
          <p xml:id="i-UqeHB3LcBFFb86ukHjqLRy">
            I årets budgetproposition gör regeringen en satsning på nuvarande
            kompetensteamet mot hedersrelaterat förtryck så att det ska kunna
            permanentas i form av ett nationellt kompetenscentrum mot hedersrelaterat
            våld och förtryck vid Länsstyrelsen i Öster­götlands län. Kristdemokraterna
            välkomnar satsningen och matchar anslagsökningen om 30, 40 och
            40 miljoner kr för perioden.
          </p>
          <p xml:id="i-3UrjZkaNzZjf5ADrF1ocJ2">
            Regeringen gör även i budgetpropositionen för 2021 en permanent
            satsning om 100 miljoner kr per år på länsstyrelserna, under utgiftsområde
            1, för arbetet med att före­bygga och bekämpa mäns våld mot kvinnor,
            våld i nära relationer, hedersrelaterat våld och förtryck samt
            prostitution och människohandel på regional nivå. Kristdemokraterna
            matchar denna satsning.
          </p>
          <p xml:id="i-Ckj2zNfRXCwWBo8zXuf3Cj">
            Vi vill även ge Universitetskanslersämbetet (tidigare Högskoleverket)
            i uppdrag att se över läroplaner i relevanta yrkeskategorier som
            jobbar med eller kommer i kontakt med kvinnor som riskerar hedersförtryck,
            för att på sikt kunna säkerställa ett bättre bemötande och agerande.
          </p>
          <head type="h2" xml:id="i-StBYaQsz3mfQmbdPAfurCy">
            Integrationsuppdrag till civilsamhället
          </head>
          <p xml:id="i-9yPc1LyRZ9rbg3j5Hk5WT9">
            Civilsamhället har en viktig roll i arbetet med integration.
            Det är i de frivilliga sammanslutningarna som de värden och värderingar
            som behövs för ett fungerande samhälle bekräftas och förvärvas.
            Det är här som möten uppstår, kunskap överförs och det främmande
            blir bekant. Den rollen kan och ska inte staten ta över. Vi vill
            däremot se en politik som både värnar och uppmuntrar det civila
            samhället och där det offentliga med en noggrann uppföljning ska
            ge stöd till det arbete som sker utifrån människors lika värde
            och demokratiska principer.
          </p>
          <p xml:id="i-9uAvq7KyH83CNunMN8XfMg">
            Det svenska civilsamhället har en lång historia av att erbjuda
            en social samvaro, utbildning, aktiviteter och vara en viktig
            mötesplats för många nyanlända och andra invandrare. Civilsamhällets
            organisationer bidrar med svenskundervisning, språkcaféer, idrott
            och andra fysiska aktiviteter, och kompletterar myndigheternas
            roll i integrationen på ett avgörande sätt. Kontakten som skapas
            mellan inrikes och utrikes födda ger goda förutsättningar för
            en snabbare väg in i samhällsgemenskapen. Utvärderingar från en
            rad svenska myndigheter visar att civilsamhällets organisationer
            spelade en mycket viktig roll i mottagandet av alla de asylsökande
            som kom 2015. De uppvisade en kraft, flexibilitet och organisationsförmåga
            som berörda myndigheter varken fullt ut kunde matcha eller ta
            vara på. Detta måste vi bygga vidare på, dra lärdomar utav och
            skapa mer långsiktiga förutsättningar för, så att civilsamhället
            kan utveckla sina insatser på integrationsområdet.
          </p>
          <p xml:id="i-LJ9ZAoZ4BekURY2t9JiaAz">
            Civilsamhällets organisationer upplever ofta att politiken styr
            deras verksamheter i en för smal riktning. De bidrag som kan sökas
            kräver ofta en snäv målgrupp som upplevs hindra organiseringen
            av åtgärder samt exkluderar andra grupper som skulle förstärka
            arbetet med integrationen. Ett exempel är när bidrag riktas mot/villkoras
            för just nyanlända – trots att samma aktivitet skulle ge ökad
            kvalitet om även andra utrikes födda kunde delta i aktiviteten.
          </p>
          <p xml:id="i-9ZbmCfWQM58ofNQuKte63a">
            Det är inte meningen att politiken ska stjälpa goda idéer genom
            att detaljstyra vilka typer av aktiviteter som måste genomföras
            för att bidrag ska betalas ut. I stället borde civilsamhället
            själva få bedöma vilka integrationsåtgärder som är relevanta.
            Det offentligas kontroll sker sedan genom att civilsamhället redovisar
            tillbaka till staten som utvärderar och samlar erfarenheterna
            från projekten. Utvärderingen ska sedan ligga till grund för en
            kunskapsbank som kan ges tillbaka till civilsamhället, men också
            utgöra exempel på hur integrationsarbetet kan bedrivas i andra
            delar av samhället.
          </p>
          <p xml:id="i-GfDKg75JXsugrRMVnaezxs">
            Olika former av samspel och samverkan mellan det offentliga och
            civilsamhället har utvecklats de senaste decennierna, men enligt
            SKL:s rapport Civilsamhället som utvecklingskraft, demokratiaktör
            och samverkanspartner
            <ref target="i-SWzBzEjm5XFDatWKWZjuyM">
              [26]
            </ref>
            bör kommunerna främja kontakten mellan nyanlända och det civila
            samhället mer än vad som görs idag.
          </p>
          <head type="h2" xml:id="i-8cH2w75q234osbneYSNUze">
            Sociala utfallskontrakt för integrationen
          </head>
          <p xml:id="i-EpCq3zUhHot8sVAmC8bPFB">
            Samverkansformer mellan det offentliga och civilsamhället måste
            premieras och förstärkas – i syfte att förbättra integrationsarbetet.
            Denna samverkan sker idag i huvudsak genom kontakter mellan kommun
            och de organisationer som verkar i kommunen, men har i växande
            utsträckning kommit att formas inom formella avtal, exempelvis
            idéburet offentligt partnerskap (IOP). Denna typ av samverkan
            har ökat i intresse och fungerar bra där civilsamhället och kommun
            eller region ingår ett partnerskap inom ett visst projekt. Kristdemokraterna
            är mycket positiva till denna typ av samarbete.
          </p>
          <p xml:id="i-NfsnNkQr4pAPFzVdeLSYPu">
            Sociala utfallskontrakt är en annan typ av samverkan som ännu
            inte fått något utrymme i Sverige, men som skulle kunna användas
            för projekt inom integration och för att bryta segregation. I
            sociala utfallskontrakt investerar en extern finansiär pengar
            i ett offentligt socialt projekt för att uppnå definierade mål
            som motsvarar mänskliga och ekonomiska vinster för den offentliga
            parten. Denna modell för att genomföra sociala investeringar är
            utvecklad utifrån internationellt testade modeller för utfallsbaserad
            finansiering.
          </p>
          <p xml:id="i-KhZXEV1v3N7Dh64G2jBSuw">
            Ett socialt utfallskontrakt börjar med att en offentlig part
            (kommun och landsting) identifierar ett problem i samhället som
            de vill lösa genom att investera i det identifierade området.
            Förhoppningen är att detta ska leda till framtida kostnads­besparingar
            för den offentliga parten. Steg två är att hitta extern finansiering
            för projektet, vilket görs genom att locka kapital från privata
            aktörer. Således står inte skattebetalarna för investeringen.
            Steg tre är sedan att formulera målen och vilka utfall som förväntas
            för att projektet ska anses som lyckat. Utifrån forskning och
            beprövad metodik tas ett åtgärdsprogram fram för att möta det
            identifierade problemet.
          </p>
          <p xml:id="i-TjpUr1ci9sYQ9r28icKozh">
            I det sista steget sker en utvärdering för att klargöra om projektet
            skapat sociala förbättringar, och om så, ekonomiska besparingar
            för den offentliga parten. Om utvärderingen kan påvisa att kostnader
            till området minskat, återbetalas delar eller hela beloppet till
            finansiären. Uppstår långsiktiga vinster kommer också finansiären
            erhålla avkastning i likhet med de besparingar projektet inbringat
            den offentliga parten.
          </p>
          <p xml:id="i-KozNU2cd45DWFEbASmb2X2">
            Utmaningarna och orsaken till den dåliga framväxten av sociala
            utfallskontrakt ligger dels i bristen på kunskap i användningen
            av sociala investeringsfonder hos de offentliga aktörerna. I en
            undersökning av Sveriges Kommuner och Landsting (SKL) framgår
            att många kommuner efterfrågar stöd och vägledning för utformningen
            av denna typ av projekt. Det kommuner och landsting främst efterfrågar
            är kunskap kring metodik för uppföljning och utvärdering, samt
            metodik för vinst–förlust-kalkyler och sammanställningar av evidensbaserade
            program. Problemet ligger också i att relationen mellan risk och
            avkastning för den externa finansiären ofta är blygsam i den här
            typen av sociala investeringar.
          </p>
          <p xml:id="i-EtJaHwvr97qtVN32wtPzJP">
            Kristdemokraterna menar att sociala utfallskontrakt bör stödjas,
            i syfte att åstadkomma fler åtgärder som kan öka integrationen
            bland utrikes födda, minska förekomsten av utanförskap och segregation
            och bryta brottslighet. För detta ändamål bör en facilitatorsfunktion
            inrättas som kan tillgodose allmänna riktlinjer, beräknade kostnader
            för olika sociala problem och insatser, i syfte att underlätta
            beräkningar av kostnader för offentliga parter och organisera
            metodstöd för offentliga aktörer: exempelvis utvärderingar och
            effektmätningar av sociala utfallskontrakt.
          </p>
          <p xml:id="i-YDusshqN5swV9uN5dakUDw">
            För att stödja investeringsmöjligheterna bör även en investeringsfond
            inrättas där finansiärens investeringsrisk täcks till 50 procent,
            vilket innebär att staten garanterar en återbetalning om halva
            investeringssumman till den externa finansiären vid färdigställt
            socialt utfallskontrakt.
          </p>
          <p xml:id="i-49HsNwiaCnvcuALJhdF472">
            Kristdemokraterna lägger därför 337 miljoner kr 2022 och 37 miljoner
            2023 för upprättandet av en fond för sociala utfallskontrakt och
            ett anslag för upprättandet av en facilitatorsfunktion, vilket
            regleras under utgiftsområde 16.
          </p>
          <head type="h2" xml:id="i-3rZNyjVm3XvuJaAXbGES38">
            Godkända prov för permanent uppehållstillstånd
          </head>
          <p xml:id="i-Nhv34Spfm6oU6ZvNanFVja">
            Människor som invandrat och inte kan göra sig förstådda efter
            flera år får stora svårigheter. Detta gäller särskilt nyanlända
            kvinnor som har lägre delaktighet i integrerande åtgärder och
            lägre sysselsättningsgrad efter etableringsperioden. I praktiken
            uppfylls ofta försörjningskravet av mannen och så länge det är
            så ökar risken för att kvinnans delaktighet i språkutbildning
            och annan utbildning blir bristfällig. Det finns tydligt forskningsstöd
            för att goda språkkunskaper ökar sannolikheten för en långsiktigt
            framgångsrik etablering på arbetsmarknaden.
            <ref target="i-LVY5XjcyjFwRijwac8383T">
              [27]
            </ref>
          </p>
          <p xml:id="i-CBKU1wAXxHtSPrRMMCdj3s">
            Att vuxna lär sig språket är också angeläget för barnen. I dagens
            integrationsprocess får de ta ett orimligt ansvar genom att vuxna
            gör barnen till tolkar i mötet med det omgivande samhället. Svenska
            för invandrare (sfi) är en obligatorisk del av etablerings­planen
            och en viktig insats för att ge grundläggande kunskaper i svenska.
          </p>
          <p xml:id="i-C2K8MF2fGTuHk8XE9ipava">
            Den som inte deltar i etableringsprogrammet kan idag mista sin
            rätt till ersättning. Detta är ett trubbigt verktyg då det endast
            stipulerar ett deltagande men inte garanterar syftet med utbildningen:
            att lära sig språket för att lättare komma in i samhället och
            komma i arbete. Genom språkkrav för PUT införs ett verktyg där
            man på individnivå ökar incitamenten att lära sig svenska.
          </p>
          <p xml:id="i-TmBVC5sujKnxMxZ5GpkJmH">
            En granskning av integrationsinsatser i Sverige, Norge, Danmark,
            Tyskland och Nederländerna
            <ref target="i-571Smat9MHf8uiRWHXTeYL">
              [28]
            </ref>
            visar att alla länder förutom Sverige kräver godkända språkkrav
            för att få permanent uppehållstillstånd. I Sverige behöver den
            sökande, i enlighet med lagen (2016:752) om tillfälliga begränsningar
            i möjligheten att få uppehållstillstånd i Sverige, endast kunna
            försörja sig genom anställning eller inkomster från näringsverksamhet
            för att kunna ansöka om permanent uppehållstillstånd. Kunskaperna
            i svenska har därmed inget direkt värde i processen för att få
            stanna permanent i landet.
          </p>
          <p xml:id="i-UUbKHUzAFPzq3x1rfvHEZw">
            Kristdemokraterna var först med att 2014 föreslå att den som
            beviljas asyl i Sverige som huvudregel skulle ges ett tillfälligt
            uppehållstillstånd på tre år med rätt till familje­återförening.
            Genom den tillfälliga lagen (2016:752) är detta nu utgångspunkten.
            Vidare föreslog vi att för den som under de första tre åren lyckades
            etablera sig på arbets­marknaden skulle ett permanent uppehållstillstånd
            ges även om skyddsbehovet inte skulle kvarstå. Förslaget stärker
            incitamenten till etablering eftersom eget arbete säkrar rätten
            att stanna i Sverige. Idag kan den som kan försörja sig själv
            genom ett ordinarie arbete få ett permanent uppehållstillstånd
            efter tre år. 2017 krävdes en arbetsinkomst på 12 000 kr i månaden
            brutto för att få permanent uppehållstillstånd.
          </p>
          <p xml:id="i-GQ2Lorb2TLUzEjAQ1exam4">
            Genom ett godkänt språktest för att få PUT tydliggörs att integrationen
            börjar redan när personen kommer till Sverige och att den nyanlände
            ska vara delaktig och ta till sig av språkutbildningen, som ska
            ges från dag ett enligt Kristdemokraternas förslag. Den som är
            delaktig har därmed goda chanser att få stanna permanent i landet.
            Med ett språkkrav kommer man också åt problemet med förfalskade
            arbetsintyg, som blivit en bieffekt av att det bara krävs försörjningskrav
            för permanenta uppehållstillstånd. För de nyanlända som har fortsatt
            skyddsbehov efter tre år förlängs det tillfälliga uppehålls­tillståndet
            tills de klarar provet eller då skyddsbehovet upphör.
          </p>
          <p xml:id="i-GjNkiRKYGDXaTUTDQg5zz4">
            En av få jämförande empiriska studier som gjorts på flyktingar
            och skydds­behövande med tillfälliga och permanenta uppehållstillstånd
            visade att de som fick permanenta uppehållstillstånd hade större
            sannolikhet att ha ett arbete och mindre sannolikhet att ta emot
            försörjningsstöd.
            <ref target="i-NJY2AKfLveQ1JDu4RW9pzq">
              [29]
            </ref>
            De krav som ställs bör därför vara möjliga att uppfylla inom
            en rimlig tid för att fungera som morötter och uppfylla syftet
            att få en snabbare integration.
          </p>
          <p xml:id="i-YbC8U7QMPvpN4XqkJyYY1p">
            Migrationskommitténs slutbetänkande behandlar frågan om nivå.
            I den skrivelsen, som Kristdemokraterna står bakom, förordas godkända
            betyg på kurserna inom sfi på som lägst C-nivå.
          </p>
          <p xml:id="i-Ew8hikA4myiDV15Fw8F7kf">
            Ett godkänt språkkrav ska vara regel, med möjlighet till dispens.
            Hänsyn ska exempelvis tas till hög ålder, hälsa eller olika funktionsnedsättningar.
            För den som är analfabet ska testet kunna göras muntligt. Det
            bör ändå krävas att personen har elementära färdigheter i att
            förstå och tala svenska. Provkravet omfattar ej kvot­flyktingar
            som får uppehållstillstånd innan de kommer in i Sverige, däremot
            bör denna grupp fortsatt ha utbildningsplikt.
          </p>
          <p xml:id="i-3k7qdwPhcccRCU5xZqgEup">
            Kristdemokraterna ser språktestet som en faktor, bland flera,
            för att förbättra etableringen. Parallellt behöver sfi-utbildningen
            förbättras så att förutsättningarna att lära sig språket ökar.
          </p>
          <p xml:id="i-L6hg54Toq5kejWUct37Aoc">
            Kristdemokraterna har tidigare föreslagit att de som söker medborgarskap
            ska ha genomgått undervisning i samhällsorientering. Det är viktigt
            att den som kommer ny till landet får kunskap om vårt samhälle.
            Det handlar både om att känna till strukturen i det svenska samhället,
            men också vilka grundläggande värden, normer och värderingar som
            är fundamentala i vårt samhälle. För att underlätta och öka incitamenten
            för en tidig integration hos nyanlända vill Kristdemokraterna
            även införa ett godkänt prov i samhällsorientering som villkor
            för den som söker PUT, på samma premisser som språkkravet.
          </p>
          <head type="h2" xml:id="i-PDZr42iSk5BafmafxPV88D">
            Godkänt prov i svenska och samhällsorientering för medborgarskap
          </head>
          <p xml:id="i-JSGCxtuwFiBRQvHvQKZRrh">
            Medborgarskapet är ett rättsligt förhållande mellan en individ
            och en stat. Det har såväl en reell som en symbolisk betydelse.
            Genom medborgarskapet erhålls rösträtt i riksdagsval, rätt att
            kunna söka vissa typer av tjänster inom polis, domstol och militär,
            den ovillkorliga rätten att vistas i landet samt konsulär hjälp
            vid problem i utlandet. Den symboliska betydelsen är att medborgarskapet
            innebär en delaktighet i en större gemenskap, med skyldigheter
            och rättigheter gentemot andra.
          </p>
          <p xml:id="i-LZ3YTeKVSUYbTr7CgzWHTc">
            Genom medborgarskapet stärks känslan av delaktighet, samhörighet
            och identitet. Detta är också något som betonas i den senaste
            översynen av den svenska medborgar­skapslagstiftningen genom införandet
            av en ny portalparagraf som förmedlar att det svenska medborgarskapet
            är ett uttryck för samhörighet.
          </p>
          <p xml:id="i-MuSTYNufjTQPFH95ic9Zxt">
            Kristdemokraterna anser att det är dags att uppvärdera medborgarskapets
            betydelse. Det är önskvärt att de som vill och kommer att leva
            i Sverige under en lång tid också har ett svenskt medborgarskap.
            För att tydliggöra medborgarskapets betydelse vill vi att alla
            kommuner ska arrangera offentliga medborgarskapsceremonier för
            att välkomna nya medborgare. Alla som blir medborgare bör också
            få en medborgarbok där de rättigheter och skyldigheter som följer
            av medborgarskapet förmedlas. Detta ska även ges vid myndighetsåldern
            till den som redan är medborgare.
          </p>
          <p xml:id="i-VX4uK4sjiedeRZe6uKTDJC">
            Då ett medborgarskap medför långtgående rättigheter vill Kristdemokraterna
            även skärpa villkoren för att förvärva medborgarskap. Idag krävs
            att en vuxen som söker medborgarskap ska kunna styrka sin identitet,
            ha fyllt 18 år, ha permanent uppehålls­tillstånd, uppehållsrätt
            eller uppehållskort, ha bott i Sverige en viss tid samt ha levt
            ett skötsamt liv. De låga kraven innebär att ett svenskt pass
            som medger fri rörlighet till många länder har relativt lågt ställda
            krav.
          </p>
          <p xml:id="i-TDk5TzqjQZoDq7bwY4ZGSu">
            En jämförelse med övriga medlemsländer i EU visar på mer långtgående
            villkor för medborgarskap. Exempelvis beviljar ett antal EU-länder
            medborgarskap endast om den sökande kan försörja sig själv utan
            ekonomiskt stöd från samhället.
            <ref target="i-9E3tX5ZPv5AApwSDmJuWt1">
              [30]
            </ref>
            14 av EU:s 28 länder har någon form av medborgarskapstester.
            <ref target="i-C58xtZJCnnpNRkqvtqgc1C">
              [31]
            </ref>
            Det kan röra sig om att den sökande ska ha en viss nivå i språkkunskaper
            samt viss kunskap om landets samhälle, kultur och historia. Vissa
            länder kräver även någon form av utfästelse som uttrycker en integre­ringsambition
            och lojalitet till landet och de grundläggande värdena i samhället.
          </p>
          <p xml:id="i-5CdmegQM3yDf7rWzfk6qru">
            Det är väl underbyggt att kunskaper i det svenska språket har
            stor betydelse för integrationen. Ett visst mått av kunskaper
            i svenska underlättar möjligheten att tillgodogöra sig en utbildning,
            få ett arbete och komma in i samhällsgemenskapen. Kristdemokraterna
            vill därför öka incitamenten att tillgodogöra sig svenska språket
            genom att införa ett godkänt språkkrav för den som söker medborgarskap,
            såvida man inte genomfört ett godkänt språkprov vid sin ansökan
            om permanent uppehållstillstånd i enlighet med de riktlinjerna.
          </p>
          <p xml:id="i-JLPuBh3sf7p7ko6egheen5">
            Kristdemokraterna anser att de som söker medborgarskap även ska
            ha genomgått undervisning i samhällsorientering samt avlagt ett
            godkänt prov. Genom en god kännedom om det svenska samhället och
            vilka allmänmänskliga värden och värderingar som präglat och fortfarande
            präglar vårt samhälle kan kulturella klyftor minska.
          </p>
          <head type="h2" xml:id="i-SaUGonrCeWyJfLFz9tJaAX">
            Ändra reglerna för tolkar
          </head>
          <p xml:id="i-A9nx6FqgnNFdHwowVoCMZ7">
            Många utrikes födda som bor i Sverige är beroende av tolk för
            sina kontakter med myndigheter, kommuner och regioner. Tolkar
            är ovärderliga för att patienter ska få rätt information, för
            att en asylsökande ska kunna lämna korrekta uppgifter till Migrations­verket
            och för att polisen ska kunna förhöra misstänka eller vittnen.
            Men det betydande tolkanvändandet är inte oproblematiskt.
          </p>
          <p xml:id="i-WftDSa2XwF2PBnd6wXtFBK">
            Kostnaderna för tolktjänster – som det offentliga står för –
            har ökat med över 50 procent sedan 2014. En viktig förklaring
            är att användandet av tolkar har ökat snabbt, inte minst beroende
            på det stora antalet asylsökande som kom 2015. Men det extensiva
            användandet är också kopplat till lågt ställda krav på svenskkunskaper
            – även efter lång tid i Sverige. Den stora efterfrågan på tolkar
            gör att det blivit svårare att kontrollera vilka som är tolkar.
            Det har slagits larm om att tolkar översätter fel av politiska
            skäl, bland annat för turkiska asylsökande i Sverige.
            <ref target="i-4cEB19VRegZRjHoyW5UPfD">
              [32]
            </ref>
            Redan 2011 larmades det om att rättssäkerheten hotades eftersom
            tolkarna var för dåligt utbildade.
            <ref target="i-9Ca88Q4C2cdZLyYLKJEQF">
              [33]
            </ref>
            Andra gånger har Migrationsverket avbrutit intervjuer för att
            tolken inte kunnat svenska.
            <ref target="i-Qa6LXeAa1Tj2xWZxsUeag1">
              [34]
            </ref>
          </p>
          <p xml:id="i-JDieEiiHCbiei5QoryEVwN">
            Problemen förvärras när fler blir i behov av tolk. Det är svårt
            att säga exakt hur stort problemet är eftersom det saknas en sammanhållen
            statlig aktör till vilken brister kan rapporteras. Inte heller
            finns det en gemensam aktör som kvalitetsgranskar tolkarna. Merparten
            av dagens verksamma tolkar saknar dessutom formell utbildning
            till tolk och fastställd kompetensnivå. Exempelvis klarade endast
            8,5 procent auktoriseringsprovet för tolkar 2018.
            <ref target="i-Xh4tqxuDaC958RMKYfwwnP">
              [35]
            </ref>
            Ett år tidigare granskade Kammarkollegiet tolkanvändningen i
            staten och upptäckte då att 95 procent av alla tolkar som Arbetsförmedlingen
            använde saknade auktorisering. För Migrationsverket var siffran
            80 procent.
          </p>
          <p xml:id="i-8AoDkyLTp8fYRENkHz3Rgg">
            Detta är ett hot mot rättssäkerheten för den som behöver tolk
            och tjänstemännen får svårare att lita på översättningen. Om asylsökande
            och nyanlända redan i sina första kontakter med svenska myndigheter
            blir felöversatta eller får tillbaka begränsad information kommer
            det påverka deras möjlighet att integreras negativt.
          </p>
          <p xml:id="i-RuJ7YEBEWBZewmgiq5xHj1">
            Kristdemokraterna anser därför att rätten till offentligt finansierad
            tolk behöver begränsas. I våra grannländer finns inte samma breda
            rätt till tolk som i Sverige. I Norge finns ingen generell plikt
            att använda tolk, utan det är något som ska avgöras från fall
            till fall. I Danmark är reglerna ännu stramare. Där finns inget
            uttalat krav att myndig­heter ska använda tolk, och den som behöver
            ha tolk efter tre år i landet måste betala en avgift. I båda länderna
            är barntolkning förbjudet.
          </p>
          <p xml:id="i-bPrDmvmtHJugtmPUhMjcW">
            Reglerna måste förändras för vilka som kan bli tolkar och hur
            länge en person kan vara beroende av tolk och få det kostnadsfritt.
            I utredningen Att förstå och bli förstådd – ett reformerat regelverk
            för tolkar i talade språk (SOU 2018:83) som lämnades till regeringen
            i december 2018 föreslås en rad åtgärder. Staten ska utbilda färre
            tolkar, men dessa ska hålla en högre kvalitet och auktoriseras.
            De ska registerföras av en samman­hållen aktör och den offentliga
            sektorn behöver samordna sitt tolkbehov så att färre tolkar kan
            arbeta mer. Detta kommer leda till att tolkyrket professionaliseras.
          </p>
          <p xml:id="i-KTx3rKXkeLsaKpi6LEmUk9">
            Barntolkning ska förbjudas. Trots att barntolkning enligt tolkutredningen
            ovan är förknippat med negativa effekter, så används det fortfarande
            av det offentliga. Det är oklart hur ofta som barntolkning faktiskt
            används eftersom det inte finns någon statistik och många av de
            aktörer som tolkutredningen försökt inhämta information från har
            varit ovilliga att berätta hur utbredd barntolkning är. Barntolkning
            innebär ett för stort ansvar på dessa barn och deras kunskaper
            kan påverka översättningen negativt; när barn inte säkert kan
            hantera alla de språkliga detaljer som finns i kontakten med sjukvården
            eller andra myndigheter. Det är heller inte lämpligt att barn
            genom tolkning får reda på saker om sina föräldrar som inte är
            lämpligt för deras ålder och i den beroendeställning som barnet
            kan befinna sig i. Det bör dock fortsatt finnas undantag i exempelvis
            kontakten med sjukvården i livshotade situationer.
          </p>
          <p xml:id="i-SdL5UXk1HybDyW4TBHwRZd">
            Kristdemokraterna föreslår att rätten till offentlig tolk begränsas
            till fem år efter det att man fått uppehållstillstånd. Om en person
            i kontakt med det offentliga trots klarat språkkrav ändå inte
            kan kommunicera med det offentliga eller om information är av
            särskild vikt, exempelvis vid ett sjukhusbesök, ska den som har
            ett arbete betala en egenavgift – likt dagens sjukvårdsbesök –
            om den fortfarande behöver en tolk. Krist­demokraternas utgångspunkt
            är att rätten till tolk behöver begränsas, med möjlighet till
            dispens. Hänsyn bör exempelvis tas till hög ålder, hälsa eller
            olika funktionsnedsätt­ningar. Den mer restriktiva rätten till
            tolk gäller den som behöver tolk på grund av bristfälliga kunskaper,
            inte exempelvis teckenspråkstolkar.
          </p>
          <p xml:id="i-8xBaPgAErnQiRDTMgEUWTT">
            I framtida förändringar av reglerna kring tolkar behöver också
            kommande teknik­skiften tas i beaktande. Det finns tekniker för
            realtidstolkning i både ljud och text, som ännu är på utvecklingsstadiet
            men som visat goda resultat, bland annat hos svenska företag.
            Kan tekniska hjälpmedel för tolkning kvalitetssäkras skulle mycket
            stora vinster kunna uppnås.
          </p>
          <head type="h2" xml:id="i-XKfwyGC4gbn4zzdFyk5Chg">
            Minskad brottslighet förbättrar integrationen
          </head>
          <p xml:id="i-8FsyRyNbe9KSx2rxe6DnRV">
            Åtgärderna som presenteras här är tänkta att bryta segregationen
            i Sverige. Många av dessa områden har förutom en låg arbetsmarknadsanknytning,
            sämre skolresultat och svenskkunskaper, högre bidragsberoende
            och en svårkontrollerad befolkningsökning med svartkontrakt och
            trångboddhet. De är dessutom i betydligt högre grad drabbade av
            den organiserade brottsligheten. Detta syns inte minst i polisens
            rapport Kriminell påverkan på lokalsamhället, i vilken 60 utsatta
            områden listas, varav 22 särskilt utsatta.
          </p>
          <p xml:id="i-SCZahbqLRvtqNxpCQ7Wymf">
            Bedömningskriterierna som ligger bakom klassificeringen är de
            kriminellas utstuderade vilja att ta makten och kontrollera lokalsamhället
            genom hot, våld och utpressning, samt våld som riskerar att skada
            tredje man, öppen narkotikaförsäljning och utåtagerande missnöje
            med det omgivande samhället.
          </p>
          <p xml:id="i-RZXRvrof3SVk3AA544cR9N">
            De kriminellas beteende leder till ökad otrygghet och minskad
            benägenhet att anmäla brott och medverka i rättsprocesser. Det
            kan även förekomma systematiska hot och våldshandlingar mot vittnen,
            målsägare och anmälare i området. Situationen i området innebär
            att det är svårt eller nästintill omöjligt för polisen att fullfölja
            sitt uppdrag. Där finns parallella samhällsstrukturer, extremism
            och fundamentalism som inverkar på andras liv, personer som rest
            till exempelvis IS och en hög koncentration av kriminella. I framför
            allt de särskilt utsatta områdena är det av yttersta vikt att
            den här utvecklingen bryts för att ett effektivt integrationsarbete
            ska få fäste. Kristdemokraterna har, bortsett från långtgående
            reformer gällande antal poliser, straff och kriminalvård, ett
            antal förslag som riktar in sig på segregationsaspekten av kriminaliteten.
          </p>
          <p xml:id="i-MHEg5GgtwePaKNfYGZiGXh">
            Exempel på åtgärder som Kristdemokraterna föreslår för att få
            bukt med denna problematik är vistelseförbud för geografiskt knutna
            kriminella, straffskärpningsgrund för den som attackerar vitala
            samhällsfunktioner, en polis knuten till varje skola, anonyma
            vittnen, kronvittnen och bättre vittnesskydd för att bryta tystnadskulturen
            och sociala insatsgrupper. Vistelseförbud menar vi skulle vara
            en påföljd som exempel en person som är mycket brottsaktivt inom
            ett geografiskt anknutet kriminellt nätverk skulle kunna dömas
            till när han döms för annan brottslighet.
          </p>
          <p xml:id="i-8kspzPNienjt22ZdykxdGa">
            En person som exempelvis säljer narkotika på ett lokalt torg
            och hotar handlare och förbipasserande skulle efter avtjänat fängelsestraff
            förbjudas att vistas i den stadsdel dit hans kriminalitet är knuten.
            Detta är dels positivt för det geografiska området som slipper
            en kriminellt belastad figur, men det är också positivt för den
            enskildes rehabili­tering. Att försvåra kontakt mellan en nyligen
            frikänd kriminell och dennes gamla kriminella nätverk är viktigt
            för att förhindra återfall i brott.
          </p>
          <p xml:id="i-4zuLYdgKBqfrS8voT3KNhP">
            Ett återkommande problem i särskilt utsatta områden är sabotage
            och skadegörelse av kommunkontor, sociala insatsgrupper, skolor
            med mera. Den som tjänar på att samhällets stödfunktioner inte
            fungerar är de som kan utnyttja dem som egentligen behöver stöd:
            kriminella. Den brottsligheten är systemhotande. Därför vill Krist­demokraterna
            se ett nytt brott: attacker mot vitala samhällsfunktioner. Den
            som attackerar exempelvis sjukhus eller socialkontor ska kunna
            dömas till hårdare straff.
          </p>
          <p xml:id="i-4wcYnT5R6iZyAGGUa9EzHZ">
            För att förebygga och bekämpa brott är det viktigt att det finns
            ett förtroende mellan polis och ungdomar. Att samarbeta med lokala
            ungdomsorganisationer bör vara en stående del i polisens arbete.
            Polisens arbete med att komma i kontakt med barn och ungdomar
            innan dessa börjar med kriminalitet är också av stor vikt. Att
            informera i skolor om polisens arbete är, och bör vara, en viktig
            del i polisens uppgifter. Polisen bör ha ett utvecklat samarbete
            med varje skola, gärna med en särskilt utnämnd polis knuten till
            skolan, som kan lära känna elever och personal och som de kan
            vända sig till om de blir utsatta för brott.
          </p>
          <p xml:id="i-2ih1z13p4rAoMPxvb5Mn1F">
            Tystnadskulturen i utsatta områden är en destruktiv kraft som
            bidrar till parallella samhällsstrukturer och gör det svårare
            att utreda brott. En stor del i denna är de kriminellas stora
            våldskapital. Därför behövs ett förbättrat vittnesskydd, kronvittnen
            där den som vittnar mot andra kriminella själv kan få rabatterat
            straff och ett system med anonyma vittnen för att hindra den organiserade
            brottsligheten.
          </p>
          <p xml:id="i-DPAPd6AZxmiwRxi5Dc3XHo">
            För att säkra vittnesmål i ett tidigt skede anser vi också att
            den så kallade omedelbarhetsprincipen måste förändras. Videoförhör
            ska kunna göra i direkt närhet till brottstillfället för att sedan
            kunna visas upp som bevis i rättegång. Detta är viktigt för att
            säkra bevis tidigt. Det innebär att bevis kan säkras innan ett
            kriminellt nätverk kan använda sitt våldskapital för att påverka
            vittnen. Det skulle också innebära snabbare förundersökningar
            och rättegångar och leda till att utsatta områden snabbare skyddas
            från förövare. Vi anser också att en möjlighet att undanhålla
            bevisning för en tilltalad ska utredas. Detta finns och är hårt
            reglerat i Danmark. Skälen är ofta desamma, att den misstänkte
            inte ska kunna påverka vittnen. Dennes försvarare får tillgång
            till bevis­ningen och försvaret kan därför förberedas, men den
            tilltalade får inte delges denna förrän vid rättegången.
          </p>
          <p xml:id="i-N3r6aatAmApeG6QV8fX1qD">
            Vi vill också bygga ut antalet fängelser. Det skulle innebära
            att fler hamnade bakom lås och bom i snabbare anslutning till
            dom. Det är inte minst viktigt i utsatta områden där kriminellas
            våldskapital kan förväntas bli större om de blivit dömda för ett
            brott. Om det tar tid mellan dom och inställelse vid anstalt kan
            de dömda använda sitt nyfunna våldskapital för att påverka situationen
            i sitt område. Med flera fängelseplatser, och hyrda platser utomlands,
            kan fängelsevistelsen påbörjas snabbare. Av samma skäl borde det
            bli olagligt att rymma.
          </p>
          <p xml:id="i-E84cCWqUtZQfVgrm8BqCna">
            Det är idag inte straffbart att ljuga i polisförhör som inte
            sker under ed. Man kan således till exempel fabricera falska alibin
            och allvarligt försvåra brottsutredningar. Detta kan komma att
            skapa incitament för kriminella att hindra rättsväsendets gång
            genom att efter fällande dom skicka fram falska vittnen som stör
            utredningen och i värsta fall bidrar till att en dömd person blir
            friad på falska grunder. Kristdemokraterna menar att detta måste
            åtgärdas. Att falska uppgifter lämnas av personer som inte är
            misstänkta för brott är ett stort problem. Det bör tillsättas
            en övergripande utredning om hur hindrande av rättvisans gång
            kan stoppas, som kan komplettera lagstiftningen kring falsk tillvitelse,
            skyddande av brottsling, mened med mera.
          </p>
          <p xml:id="i-5sT35PhMmYms6mFWGWDVa2">
            Arbetet med sociala insatsgrupper behöver utvärderas, utvecklas
            och metodsäkras. Arbetsmetoden är en samverkan mellan socialtjänst,
            skola och polis för att på individ­nivå hjälpa unga att sluta
            begå brott. Arbetet innebär att socialtjänsten tillsammans med
            polisen och övriga berörda samarbetar och använder sin samlade
            kompetens fokuserat och uthålligt i arbetet med unga i riskzon.
            Det kan handla om att stärka det sociala nätverket kring den unge,
            särskilt stöd i skolarbetet, särskild yrkesträning, arbete och
            fritidssysselsättning. På så sätt kan en destruktiv livsstil motverkas.
          </p>
        </div>
        <div type="motSignatures">
          <list>
            <item xml:id="i-XrKJ3DZaof3FhG56YXFHd5">
              Sofia Damm (KD)
            </item>
            <item xml:id="i-72krKgHnN35rhf7dn1LkmF">
              Désirée Pethrus (KD)
            </item>
            <item xml:id="i-5djm2hQ1uEXRDztcXAsn5e">
              Hans Eklind (KD)
            </item>
            <item xml:id="i-Hh4JdVpjf8ZK9YEtjsbMp7">
              Jakob Forssmed (KD)
            </item>
            <item xml:id="i-H1oYCiCga2hYFsSKC5LNT5">
              Hampus Hagman (KD)
            </item>
          </list>
        </div>
        <div type="motNotes">
          <noteGrp>
            <note xml:id="i-RC6nDy39XcwdYMm2K4KVKn">
              [1] Ekonomifakta.se (2019); statistik från SCB.
            </note>
            <note xml:id="i-LvEeuQjUeZt21CnCAXzReK">
              [2] Etniska hierarkier och diskriminering på arbetsmarknaden,
              IFAU, 2018, https://www.ifau.se/globalassets/pdf/se/2018/r-2018-21-
              etniska-hierarkier-och-diskriminering-pa-arbetsmarknaden.pdf.
            </note>
            <note xml:id="i-236uDCRNXV2Mcuk6eFyJBH">
              [3] Forskningsöversikt om rekrytering i arbetslivet, Oxford research,
              2012.
            </note>
            <note xml:id="i-rXkHTPVJghSZ1tx8Gz8Kq">
              [4] Ett ordnat mottagande – gemensamt ansvar för snabb etablering
              eller återvändande, SOU 2018:22; Inspiration för integration,
              ESO 2017:7.
            </note>
            <note xml:id="i-5uX8Ka8ZKk4j5AV35BoWFL">
              [5] Inspiration för integration, ESO 2017:7.
            </note>
            <note xml:id="i-K1hRMjf8UJj7qw9mxwTSmi">
              [6] Har vi större problem med nyanlända kvinnors etablering och
              beror det i så fall på ett systemfel?, Arbetsförmedlingen 2017:6.
            </note>
            <note xml:id="i-VTYgHw1BiVfyxyLEMpoH1Y">
              [7] Inspiration för integration, ESO 2017:7.
            </note>
            <note xml:id="i-Jwkc23Z6tJqiNpBXqNzGAk">
              [8] Har vi större problem med nyanlända kvinnors etablering och
              beror det i så fall på ett systemfel?, Arbetsförmedlingen 2017:6.
            </note>
            <note xml:id="i-KAbBndEBRgnJKCEHGQfv5d">
              [9] Ennerberg, E., IFAU 2019:7, Fem vägar genom etableringen.
            </note>
            <note xml:id="i-R43QPeJaibvgCsy1CfE19f">
              [10] https://www.migrationsverket.se/download/18.748d859516793fb65f9119f/1549958556574/MIGRFS%202019%202.pdf.
            </note>
            <note xml:id="i-BybrNFUUQHzd7PbtXsaXnt">
              [11] SOU. På väg – mot stärkt kvalitet och likvärdighet inom
              komvux för vuxna med svenska som andraspråk.
            </note>
            <note xml:id="i-LfMFgg7VPUF2hMD6jbGMRM">
              [12] https://www.skolverket.se/getFile?file=3943.
            </note>
            <note xml:id="i-7j7ZKAEXWAER6v7NMnUgdz">
              [13] SOU. På väg – mot stärkt kvalitet och likvärdighet inom
              komvux för vuxna med svenska som andraspråk.
            </note>
            <note xml:id="i-4HpPdywGSTpLoj3fxfyHJE">
              [14] RUT 2019:942.
            </note>
            <note xml:id="i-6FpCwnbAgWDhaC3zeu9BqV">
              [15] Från försörjningsstöd till arbete – hur kan vägen underlättas,
              IFAU, 2011, https://www.ifau.se/globalassets/pdf/se/2011/r11-06-franforsorjningsstod-till-arbete-hur-kan-vagen-underlattas.pdf.
            </note>
            <note xml:id="i-RdxkccrnbWkagqYyU135wH">
              [16] Lönar sig arbetet 2.0, ESO, 2018:2.
            </note>
            <note xml:id="i-QAkRzrv518YpQ9JvTvdMwK">
              [17] IFAU 2018:12 – Arbetsmarknadspolitik för mottagare av försörjningsstöd.
            </note>
            <note xml:id="i-5ZLg53dH3NqQ3XFVhCTKLS">
              [18] IFAU 2018:12 – Arbetsmarknadspolitik för mottagare av försörjningsstöd.
            </note>
            <note xml:id="i-WxjEXxowtXJTXzaw3k9aeW">
              [19] Folkhälsomyndigheten.
            </note>
            <note xml:id="i-XTgyUWUb9ip9garBPCzeVa">
              [20] Ibid.
            </note>
            <note xml:id="i-MXwa7EPyRh2QbS1wKNJd8d">
              [21] Socialstyrelsen.
            </note>
            <note xml:id="i-MbiwgJ48iV1AEddV5MG17C">
              [22] Hälsa hos personer som är utrikes födda – skillnader i hälsa
              utifrån födelseland, Folkhälsomyndigheten, 2019. https://www.folkhalsomyndigheten.se/publicerat-material/publikationsarkiv/h/halsa-hos-personer-som-ar-utrikes-fodda--skillnader-ihalsa-utifran-fodelseland/?pub=61466.
            </note>
            <note xml:id="i-YYBeA79DTK1v5h8uktcwma">
              [23] Ibid.
            </note>
            <note xml:id="i-LmS2f2GRtNvoR4nUWyn5Ta">
              [24] Ibid.
            </note>
            <note xml:id="i-KS6a883zJXdyB5dy7Dd7pX">
              [25] Har vi större problem med nyanlända kvinnors etablering
              och beror det i så fall på ett systemfel?, Arbetsförmedlingen,
              2017.
            </note>
            <note xml:id="i-SWzBzEjm5XFDatWKWZjuyM">
              [26] Civilsamhället som utvecklingskraft, demokratiaktör och
              samverkanspartner, SKL, NN.https://webbutik.skl.se/bilder/artiklar/pdf/7585-498-4.pdf?issuusl=ignore.
            </note>
            <note xml:id="i-LVY5XjcyjFwRijwac8383T">
              [27] 2017:7 Inspiration för integration – en ESO-rapport om arbetsmarknadspolitik
              för nyanlända i fem länder.
            </note>
            <note xml:id="i-571Smat9MHf8uiRWHXTeYL">
              [28] Ibid.
            </note>
            <note xml:id="i-NJY2AKfLveQ1JDu4RW9pzq">
              [29] Bakker (2016).
            </note>
            <note xml:id="i-9E3tX5ZPv5AApwSDmJuWt1">
              [30] GLOBALCIT.
            </note>
            <note xml:id="i-C58xtZJCnnpNRkqvtqgc1C">
              [31] European Parliamentary Research Service (2018), Acqusition
              and loss of citizenship in EU Member States.
            </note>
            <note xml:id="i-4cEB19VRegZRjHoyW5UPfD">
              [32] Sveriges Radio; https://sverigesradio.se/sida/artikel.aspx?programid=96&amp;artikel=6899608.
            </note>
            <note xml:id="i-9Ca88Q4C2cdZLyYLKJEQF">
              [33] Sveriges Television; https://www.svt.se/nyheter/inrikes/tolkar-oversatter-ofta-fel.
            </note>
            <note xml:id="i-Qa6LXeAa1Tj2xWZxsUeag1">
              [34] Sveriges Radio; https://sverigesradio.se/sida/artikel.aspx?programid=104&amp;artikel=6788360.
            </note>
            <note xml:id="i-Xh4tqxuDaC958RMKYfwwnP">
              [35] Regeringen; https://www.regeringen.se/49c09d/contentassets/626ccb432337479d9c5968efebb5186a/sveriges
              kommuner-och-landsting.pdf.
            </note>
          </noteGrp>
        </div>
      </div>
    </body>
  </text>
</TEI>
