<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-SfU-04073">
  <teiHeader>
    <fileDesc>
      <titleStmt>
        <title>med anledning av prop. 2020/21:191 Ändrade regler i utlänningslagen</title>
        <author corresp="i-DCyBt1A1WiAhi5tm5k4A7H">av Jimmie Åkesson m.fl. (SD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:4073 av Jimmie Åkesson m.fl. (SD)</title>
          <idno type="rdwebb">H8024073</idno>
          <rs type="number">4073</rs>
          <orgName type="comitteeAbbreviation">SfU</orgName>
          <ref type="dokument_url_text">http://data.riksdagen.se/dokument/H8024073/text</ref>
          <ref type="dokument_url_html">http://data.riksdagen.se/dokument/H8024073</ref>
          <ref type="dokumentstatus_url_xml">http://data.riksdagen.se/dokumentstatus/H8024073</ref>
          <ref type="docx">http://data.riksdagen.se/fil/A4BE553C-0EF1-4835-A369-B773B7C64668</ref>
          <ref type="pdf">http://data.riksdagen.se/fil/72ABF022-56A2-455B-962C-4ED45F97EC53</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-DCyBt1A1WiAhi5tm5k4A7H</idno>
            <name>Jimmie Åkesson</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-7H4PDcMCMUzP6iinK28TBh</idno>
            <name>Jonas Andersson</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="woman">
            <idno>i-MakV1EvC3LLnePpBXzwg5H</idno>
            <name>Jennie Åfeldt</name>
            <state type="partyAffiliation" ref="Q504069">
              <desc>SD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction type="basedOn" xml:id="i-8Z2V9nmqsRNohCKUcE2Bye"/>
        <correspContext corresp="i-8Z2V9nmqsRNohCKUcE2Bye">
          <ref>Proposition 2020/21:191</ref>
        </correspContext>
        <correspAction xml:id="i-8EyeLYdByPhRLHDxggbHdi" type="signed"/>
        <correspContext corresp="i-8EyeLYdByPhRLHDxggbHdi">
          <note type="signatory" corresp="i-DCyBt1A1WiAhi5tm5k4A7H"/>
          <note type="signatory" corresp="i-7H4PDcMCMUzP6iinK28TBh"/>
          <note type="signatory" corresp="i-MakV1EvC3LLnePpBXzwg5H"/>
        </correspContext>
        <correspAction type="submitted" xml:id="i-5rxJC4SAcMDmnLmNLpGxun">
          <date when="2021-05-14"/>
          <time when="12:10:19"/>
        </correspAction>
        <correspAction type="dismissed" xml:id="i-6Jrxks33wM2NU8quWFepgY">
          <date when="2021-05-18"/>
        </correspAction>
        <correspAction type="reviewed" xml:id="i-AaWRQtCHUi4cJiLAF7sizj">
          <date when="2021-05-18"/>
          <time when="10:10:20"/>
        </correspAction>
        <correspAction type="referred" xml:id="i-L5jXyZAj3QoodJaSctiKTk">
          <date when="2021-05-19"/>
        </correspAction>
        <correspAction type="assigned" xml:id="i-9px96bgSnVbNxhfP3Mdpzb">
          <date when="2021-06-22"/>
          <time when="17:16:12"/>
        </correspAction>
        <correspContext corresp="i-9px96bgSnVbNxhfP3Mdpzb">
          <ref type="assignedTo">Socialförsäkringsutskottet</ref>
        </correspContext>
        <correspAction type="behandlas_i" xml:id="i-T5RLabaQEc2Hg3CYuCKD2A"/>
        <correspContext corresp="i-T5RLabaQEc2Hg3CYuCKD2A">
          <ref type="uppgift">2020/21:SfU28</ref>
          <ref type="ref_dok_id">H801SfU28</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SfU28</ref>
          <ref type="ref_dok_titel">Ändrade regler i utlänningslagen</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2020/21:4073 av Jimmie Åkesson m.fl. (SD) med anledning av prop. 2020/21:191 Ändrade regler i utlänningslagen</div>
      </div>
      <div type="motBody">
        <div type="TOC" xml:id="i-WD8EpxVkRKo2kYWG5RFHMW">
          <head>
            Innehållsförteckning
          </head>
          <list>
            <item style="indent-level: 1">
              Förslag till riksdagsbeslut
            </item>
            <item style="indent-level: 1">
              Motivering
            </item>
            <item style="indent-level: 1">
              Övergripande principer för migrationslagstiftningen
            </item>
            <item style="indent-level: 2">
              Grundpremissen för svensk migrationspolitik
            </item>
            <item style="indent-level: 2">
              Avskaffandet av permanent uppehållstillstånd
            </item>
            <item style="indent-level: 3">
              Permanent uppehållstillstånd: från undantag till huvudregel och
              tillbaka
            </item>
            <item style="indent-level: 3">
              Problemen med vandel och permanenta uppehållstillstånd
            </item>
            <item style="indent-level: 3">
              Problemen med tillståndsgrunden för permanent uppehållstillstånd
            </item>
            <item style="indent-level: 3">
              Problemen med kommitténs och regeringens förslag
            </item>
            <item style="indent-level: 3">
              Avskaffa permanent uppehållstillstånd
            </item>
            <item style="indent-level: 2">
              Gör en översyn av utlänningsrätten
            </item>
            <item style="indent-level: 1">
              Asyl och skydd
            </item>
            <item style="indent-level: 2">
              Förutsättningar för asyl
            </item>
            <item style="indent-level: 3">
              Inför en human asylpolitik mot irreguljär migration
            </item>
            <item style="indent-level: 3">
              Följ förstalandsprincipen och modernisera asylrätten
            </item>
            <item style="indent-level: 2">
              Förutsättningar för asylprövning
            </item>
            <item style="indent-level: 3">
              Skärp gränskontrollerna och täpp till hålen i Dublinförordningen
            </item>
            <item style="indent-level: 3">
              Inför reglerna om säkra ursprungsländer ordentligt
            </item>
            <item style="indent-level: 3">
              Implementera bestämmelserna om säkra tredjeländer
            </item>
            <item style="indent-level: 3">
              Inför strikta regler om europeiska säkra tredjeländer
            </item>
            <item style="indent-level: 2">
              Asylförfaranden
            </item>
            <item style="indent-level: 3">
              Inför särskilda påskyndade asylförfaranden
            </item>
            <item style="indent-level: 3">
              Ställ högre krav på asylsökande
            </item>
            <item style="indent-level: 3">
              Begränsa rätten till offentliga biträden i asylärenden
            </item>
            <item style="indent-level: 3">
              Begränsa rätten till tolk i asylärenden
            </item>
            <item style="indent-level: 3">
              Ge Migrationsverket ett särskilt uppdrag för uppdaterad landinformation
            </item>
            <item style="indent-level: 2">
              Skyddsgrunder
            </item>
            <item style="indent-level: 3">
              Avskaffa övrigt skyddsbehövande och liknande begrepp
            </item>
            <item style="indent-level: 3">
              Sänk tillståndslängden för alternativt skyddsbehövande
            </item>
            <item style="indent-level: 3">
              Säkerhetsventil på absoluta miniminivå
            </item>
            <item style="indent-level: 2">
              Verkställighetshinder
            </item>
            <item style="indent-level: 3">
              Begränsa definitionen av verkställighetshinder till miniminivån
            </item>
            <item style="indent-level: 3">
              Utvisa grova brottslingar oavsett om de löper risk i hemlandet
            </item>
            <item style="indent-level: 3">
              Utred nya möjligheter att verkställa utvisningar
            </item>
            <item style="indent-level: 3">
              Sätt kriminella utvisningsdömda i förvar
            </item>
            <item style="indent-level: 3">
              Kort uppehållstillstånd vid verkställighetshinder
            </item>
            <item style="indent-level: 1">
              Mottagandet av asylsökande och nyanländas etablering
            </item>
            <item style="indent-level: 3">
              Bakgrund och problem med dagens ordning
            </item>
            <item style="indent-level: 3">
              Inför transitcenter
            </item>
            <item style="indent-level: 3">
              Asylmottagandet ska vara självfinansierat
            </item>
            <item style="indent-level: 3">
              Förbättra reglerna kring medicinska åldersbedömningar
            </item>
            <item style="indent-level: 3">
              Avskaffa asylsökandes rätt att arbeta
            </item>
            <item style="indent-level: 3">
              Avskaffa spårbytet
            </item>
            <item style="indent-level: 3">
              Stoppa integrationen av asylsökande
            </item>
            <item style="indent-level: 3">
              Låt staten ansvara för nyanländas etablering
            </item>
            <item style="indent-level: 1">
              Anhöriginvandring
            </item>
            <item style="indent-level: 2">
              Utgångspunkter
            </item>
            <item style="indent-level: 2">
              Familjeåterförening
            </item>
            <item style="indent-level: 3">
              Snabb anknytning ska ej införas för skyddsbehövande
            </item>
            <item style="indent-level: 3">
              Alternativt skyddsbehövande ska ej ha rätt till familjeåterförening
            </item>
            <item style="indent-level: 3">
              Fortsatta begränsningar av rätten till familjeåterförening för
              vissa andra grupper
            </item>
            <item style="indent-level: 3">
              Begränsa definitionen av en familj till miniminivån
            </item>
            <item style="indent-level: 3">
              Kräv integration före inresa
            </item>
            <item style="indent-level: 3">
              Inför ordentliga vandelskrav vid anhöriginvandring
            </item>
            <item style="indent-level: 3">
              Endast tidsbegränsade uppehållstillstånd för anknytning
            </item>
            <item style="indent-level: 2">
              Fortsatt uppehållstillstånd i vissa fall när förhållandet upphört
            </item>
            <item style="indent-level: 3">
              Bakgrund
            </item>
            <item style="indent-level: 3">
              Skärp reglerna för uppehållstillstånd när förhållandet upphört
            </item>
            <item style="indent-level: 3">
              Utred frågan om skydd för utlänningar som utsätts för relationsvåld
            </item>
            <item style="indent-level: 2">
              Möjligheten att vägra uppehållstillstånd på grund av ålder
            </item>
            <item style="indent-level: 3">
              Inför en permanent 21-årsregel vid anhöriginvandring
            </item>
            <item style="indent-level: 3">
              Inför 21-årsregel även i andra ärenden
            </item>
            <item style="indent-level: 1">
              Försörjningskravet vid anhöriginvandring
            </item>
            <item style="indent-level: 3">
              Försörjningskravet ska skärpas
            </item>
            <item style="indent-level: 3">
              Försörjningskravet ska breddas
            </item>
            <item style="indent-level: 2">
              Undantag från försörjningskravet
            </item>
            <item style="indent-level: 3">
              Inget undantag när anknytningspersonen är medborgare i Sverige,
              EES eller Schweiz
            </item>
            <item style="indent-level: 3">
              Begränsa undantaget när anknytningspersonen är konventionsflykting
            </item>
            <item style="indent-level: 3">
              Definitionen av väletablerat förhållande för konventionsflyktingar
            </item>
            <item style="indent-level: 3">
              Inget nytt undantag för vidarebosatta (kvotflyktingar)
            </item>
            <item style="indent-level: 3">
              Inga undantag för alternativt skyddsbehövande
            </item>
            <item style="indent-level: 3">
              En eventuell nödventil ska vara sträng
            </item>
            <item style="indent-level: 1">
              Säkerhet, kontroll och återvändande
            </item>
            <item style="indent-level: 2">
              Utlänningskontroll
            </item>
            <item style="indent-level: 3">
              Vandelsprövning i fler fall
            </item>
            <item style="indent-level: 3">
              Mer inre utlänningskontroll
            </item>
            <item style="indent-level: 3">
              Öka myndigheters befogenheter vid inre utlänningskontroll
            </item>
            <item style="indent-level: 3">
              Öka möjligheten till förvarstagning
            </item>
            <item style="indent-level: 3">
              Öka antalet förvarsplatser
            </item>
            <item style="indent-level: 3">
              Utvidga och utveckla biometriska databaser
            </item>
            <item style="indent-level: 2">
              Avlägsnande av utlänningar
            </item>
            <item style="indent-level: 3">
              Utred möjligheten till utvisning på grund av asocialitet
            </item>
            <item style="indent-level: 3">
              Utvidga möjligheten att återkalla uppehållstillstånd
            </item>
            <item style="indent-level: 3">
              Utvidga möjligheten till utvisning på grund av brott
            </item>
            <item style="indent-level: 3">
              Fler avvisningsbeslut ska förenas med omedelbar verkställighet
            </item>
            <item style="indent-level: 3">
              Gör återreseförbud till norm vid utvisningsbeslut
            </item>
            <item style="indent-level: 3">
              Reformera återvändandeverksamheten
            </item>
            <item style="indent-level: 3">
              Förbättra samarbetet med tredjeländer kring återvändande
            </item>
            <item style="indent-level: 3">
              Preskriptionstiden vid utvisning ska avskaffas
            </item>
            <item style="indent-level: 3">
              Det kontanta återvändandebidraget ska avskaffas
            </item>
            <item style="indent-level: 1">
              Tillgång till välfärden
            </item>
            <item style="indent-level: 3">
              Bakgrund och problembild
            </item>
            <item style="indent-level: 3">
              Rätten till välfärden måste reformeras
            </item>
            <item style="indent-level: 3">
              Begränsa rätten till studiestöd
            </item>
            <item style="indent-level: 3">
              Uppmuntra till återvandring
            </item>
            <item style="indent-level: 1">
              Medborgarskap
            </item>
            <item style="indent-level: 3">
              Skärp hemvistkravet
            </item>
            <item style="indent-level: 3">
              Återinför krav på hederlig vandel
            </item>
            <item style="indent-level: 3">
              Inför krav på kunskaper om språk, kultur, och samhälle
            </item>
            <item style="indent-level: 3">
              Inför krav på egen försörjningsförmåga
            </item>
            <item style="indent-level: 3">
              Uppmuntra till återvandring även för medborgare
            </item>
          </list>
        </div>
        <div type="motProposal" subtype="förslag">
          <head xml:id="i-UEHYJnHSQ34ort8RQ6hVtY">
            Förslag till riksdagsbeslut
          </head>
          <list style="ol">
            <item xml:id="i-DcYbdvmeHrYb812ftFn5As">
              Riksdagen ställer sig bakom det som anförs i motionen om att
              avskaffa permanenta uppehållstillstånd och tillkännager detta
              för regeringen.
            </item>
            <item xml:id="i-LsiQLVtxHMyKdFzHsCkEQ5">
              Riksdagen ställer sig bakom det som anförs i motionen om att
              göra en översyn av migrationslagstiftningen och tillkännager detta
              för regeringen.
            </item>
            <item xml:id="i-FYn8j8Yn6gjP8nKPFRQkrk">
              Riksdagen ställer sig bakom det som anförs i motionen om att
              införa en human asylpolitik mot irreguljär migration och tillkännager
              detta för regeringen.
            </item>
            <item xml:id="i-KsyvcBGD6J2GwT13kzMoz">
              Riksdagen ställer sig bakom det som anförs i motionen om att
              följa förstalandsprincipen och modernisera asylrätten och tillkännager
              detta för regeringen.
            </item>
            <item xml:id="i-BgjfKtiRdQ7rYJiGmMi8Q9">
              Riksdagen ställer sig bakom det som anförs i motionen om övrigt
              skyddsbehövande och liknande begrepp och tillkännager detta för
              regeringen.
            </item>
            <item xml:id="i-SFHhASD5h6VF23z9ke7LAm">
              Riksdagen ställer sig bakom det som anförs i motionen om längden
              på uppehållstillstånd för alternativt skyddsbehövande och tillkännager
              detta för regeringen.
            </item>
            <item xml:id="i-KUpeXBTatFk5WbTkKtBtCT">
              Riksdagen ställer sig bakom det som anförs i motionen om en säkerhetsventil
              på absolut miniminivå och tillkännager detta för regeringen.
            </item>
            <item xml:id="i-6v29PJ6Gc9Lj2CrKvRkxNb">
              Riksdagen ställer sig bakom det som anförs i motionen om korta
              uppehållstillstånd vid verkställighetshinder och tillkännager
              detta för regeringen.
            </item>
            <item xml:id="i-BxRgtzXBAhrkscumxBQJvw">
              Riksdagen ställer sig bakom det som anförs i motionen om att
              skyddsbehövande och vissa närliggande grupper inte ska kunna utgöra
              anknytningsperson för s.k. snabb anknytning och tillkännager detta
              för regeringen.
            </item>
            <item xml:id="i-7821AvJBp1yPSZ2UFCg8Bp">
              Riksdagen ställer sig bakom det som anförs i motionen om att
              alternativt skyddsbehövande inte ska kunna utgöra anknytningspersoner
              för anhöriginvandring och tillkännager detta för regeringen.
            </item>
            <item xml:id="i-RTjEFveBpWYQdz713CAt1w">
              Riksdagen ställer sig bakom det som anförs i motionen om att
              utlänningar som fått uppehållstillstånd genom säkerhetsventilen
              eller på grund av verkställighetshinder inte ska kunna utgöra
              anknytningspersoner och tillkännager detta för regeringen.
            </item>
            <item xml:id="i-B44UaGvbLc3oDN3ey5QCBd">
              Riksdagen ställer sig bakom det som anförs i motionen om att
              anpassa familjedefinitionen till de absolut lägsta kraven i folkrätten
              och EU-rätten och tillkännager detta för regeringen.
            </item>
            <item xml:id="i-7993B3afJcEzPFp5X5gDtj">
              Riksdagen ställer sig bakom det som anförs i motionen om att
              införa integrationskrav i lag och koppla detta till rätten till
              familjeåterförening och tillkännager detta för regeringen.
            </item>
            <item xml:id="i-UwvLadhwpCfajV5sxJWM6u">
              Riksdagen ställer sig bakom det som anförs i motionen om vandelskrav
              vid anhöriginvandring och tillkännager detta för regeringen.
            </item>
            <item xml:id="i-X1vVZuCuzfCqMWwNkaVNHN">
              Riksdagen ställer sig bakom det som anförs i motionen om längden
              på uppehållstillstånd på grund av anknytning och tillkännager
              detta för regeringen.
            </item>
            <item xml:id="i-FDZXz2bF4ysJsYFobjiNZL">
              Riksdagen ställer sig bakom det som anförs i motionen om skärpta
              regler för uppehållstillstånd när förhållandet upphört och tillkännager
              detta för regeringen.
            </item>
            <item xml:id="i-Xk3isydcQc6xpZCuze9QtL">
              Riksdagen ställer sig bakom det som anförs i motionen om att
              utreda frågan om skydd för utlänningar som utsätts för relationsvåld,
              och detta tillkännager riksdagen för regeringen.
            </item>
            <item xml:id="i-NqqJhCsspY2ASStKwxdUUB">
              Riksdagen ställer sig bakom det som anförs i motionen om en tvingande
              21-årsregel vid anhöriginvandring och tillkännager detta för regeringen.
            </item>
            <item xml:id="i-59Y5mXm5bJwzxVT9237tjx">
              Riksdagen ställer sig bakom det som anförs i motionen om att
              försörjningskravet ska skärpas och tillkännager detta för regeringen.
            </item>
            <item xml:id="i-SoUkoa7q4ByAadoJTnWjuy">
              Riksdagen ställer sig bakom det som anförs i motionen om att
              försörjningskravet vid anhöriginvandring även bör gälla vid förlängning
              av tillstånd och tillkännager detta för regeringen.
            </item>
            <item xml:id="i-9G2VGuyhivPApvBvJqygeQ">
              Riksdagen ställer sig bakom det som anförs i motionen om undantag
              från försörjningskravet när anknytningspersonen är medborgare
              i Sverige, EES eller Schweiz, och detta tillkännager riksdagen
              för regeringen.
            </item>
            <item xml:id="i-GRq3c4wvLJrcspLYqmdfYh">
              Riksdagen ställer sig bakom det som anförs i motionen om undantag
              från försörjningskravet när anknytningspersonen är konventionsflykting,
              och detta tillkännager riksdagen för regeringen.
            </item>
            <item xml:id="i-Y41soXKCmLcbRpnSmHDCPD">
              Riksdagen ställer sig bakom det som anförs i motionen om definitionen
              av ett väletablerat förhållande för konventionsflyktingar och
              tillkännager detta för regeringen.
            </item>
            <item xml:id="i-UAspJyUUqkNJmDo7AZuc9Q">
              Riksdagen ställer sig bakom det som anförs i motionen om undantag
              från försörjningskravet för vidarebosatta (kvotflyktingar) och
              tillkännager detta för regeringen.
            </item>
            <item xml:id="i-CsuCSd5F49uM1b9px1DbXb">
              Riksdagen ställer sig bakom det som anförs i motionen om undantag
              från försörjningskravet för alternativt skyddsbehövande och tillkännager
              detta för regeringen.
            </item>
            <item xml:id="i-NHhHxYbNwggCG2TjGy5S8C">
              Riksdagen ställer sig bakom det som anförs i motionen om övriga
              undantag från försörjningskravet och en nödventil och tillkännager
              detta för regeringen.
            </item>
            <item xml:id="i-4Xwi6Ev4b1q3wyGqQWrXyf">
              Riksdagen ställer sig bakom det som anförs i motionen om vandelsprövning
              i fler fall och tillkännager detta för regeringen.
            </item>
            <item xml:id="i-93FydkaF6BPgi1KuuiGwkt">
              Riksdagen ställer sig bakom det som anförs i motionen om tillgång
              till studiestöd och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-QgJdwf38HbswwUCwNrqeTZ">
            Motivering
          </head>
          <p xml:id="i-9CsDMWzKtHiaZJR8bFwLZw">
            Regeringen har förslagit vissa lagändringar som en följd dels
            av att den tillfälliga lagen (2016:752) löper ut den 19 juli 2021,
            dels av att Migrationskommittén (Ju 2019:01) den 15 september
            2020 överlämnade betänkandet En långsiktigt hållbar migrationspolitik
            (SOU 2020:54). Nedan framlägger Sverigedemokraterna sin uppfattning
            om regeringens förslag, men också Sveriges migrationspolitik i
            övrigt.
          </p>
          <p xml:id="i-4HEmkkuVk2wzrzM57NCvc5">
            Sverigedemokraternas följdmotion är tematiskt uppbyggd, med avsnitt
            för respektive övergripande område inom utlänningsrätten.
          </p>
          <head type="h1" xml:id="i-yY72Nb6yYbsQiAnPhLvvA">
            Övergripande principer för migrationslagstiftningen
          </head>
          <head type="h2" xml:id="i-KJSi2DEkdjSP5cVg3cMNQB">
            Grundpremissen för svensk migrationspolitik
          </head>
          <p xml:id="i-6UkTc9VbZp9NkXg6yWFtZm">
            Sveriges befolkning har under 2000-talet ökat i en takt som får
            betraktas som extrem. Under 2010-talet har Sverige rentav haft
            den största befolkningsökningen i absoluta tal i Sveriges historia,
            985 000 personer, vilket är 50 procent mer än 40-talets rekordår.
          </p>
          <p xml:id="i-Tw6aJ9uruCfhfpLFGTTBLS">
            Magnituden av den demografiska förändringen är unik i västvärlden
            och hade alldeles oavsett sammansättningen av befolkningstillväxten
            inneburit en chock för samhället. Påfrestningen för bostadsmarknaden,
            sjuk- och äldrevården, skolväsendet och andra delar av välfärdssamhället
            innebär med en så snabb befolkningstillväxt ofrånkomligen att
            kapaciteten underskrider behoven.
          </p>
          <p xml:id="i-Y8HbTyMcXkPrRy6BZR4rNJ">
            Den förkrossande majoriteten av befolkningstillväxten beror på
            invandring, nästan 80 procent under 2010-talet. Karaktären på
            denna migration gör problemen långt värre. Av invandringen det
            senaste decenniet har 70 procent haft sitt ursprung utanför Europa,
            varav nästan alla i Afrika och Asien. Det är övervägande personer
            med en kulturell, religiöst och utbildningsmässigt avlägsen bakgrund,
            och som visat sig vara mycket svår att assimilera till det svenska
            samhälls-, kultur- och arbetslivet.
          </p>
          <p xml:id="i-M6xBMjxVHFRuwCrYvJFueK">
            Migrationen till Sverige har de senaste decennierna därtill till
            största del bestått av asyl och anhöriginvandring, rentav till
            två tredjedelar under det föregående decenniet. Arbetskraftsinvandringen,
            eller rättare sagt arbetstagare som kommit till Sverige för att
            arbeta, har endast utgjort 13 procent det gångna decenniet. Bland
            dessa är det i sin tur mestadels lågkvalificerad arbetskraft:
            år 2019, det sista normala året före pandemin, var den största
            enskilda gruppen som fått arbetstillstånd bärplockare. De utgjorde
            ensamma nästan en fjärdedel av arbetstillstånden.
          </p>
          <p xml:id="i-QCRtVUHHsyQS1FZaFWATY7">
            Medan arbetskraftsinvandrare haft färdiga arbeten att gå till
            redan vid första steget på svensk mark, har så inte varit fallet
            för resten av invandringen. Även om det finns självklara och tydliga
            undantag framgår det av SCB:s statistik att många grupper av utrikesfödda
            dels varit utblottade och beroende av samhällets stöd redan från
            ankomst­en, dels fastnat i ett mycket långvarigt utanförskap.
            Bland de som kom till Sverige som flyktingar 1997–2001 visar exempelvis
            SCB:s siffror att det tog i genomsnitt tolv år för personer från
            Asien (mestadels Mellanöstern) att komma i arbete, medan personer
            från Afrika i genomsnitt aldrig kom i arbete. Med andra ord: även
            efter undersökningens maxtid på femton år hade majoriteten inte
            kommit i arbete.
          </p>
          <p xml:id="i-51jea7buFxkgwpqP7MyE7z">
            Här bör också nämnas att nyare forskning visat på ännu större
            problem i integra­tionen. En studie från Svenska Handelsinstitutet
            som avsåg 1998–2010 visade exempelvis att endast runt en tredjedel
            av alla som invandrade från Afrika och Asien hade en lön som motsvarade
            de lägsta ingångslönerna, efter femton år i Sverige. Även forskning
            från Entreprenörsskapsforum visar på att stora delar av invandrarna
            aldrig kommer i självförsörjning.
          </p>
          <p xml:id="i-DZqu86k2XvqyxQzfz7qmNd">
            Kostnaderna skenar för eskalerande biståndsutgifter och ökade
            kostnader i välfärden för personer som har stora behov men samtidigt
            bidrar med liten skattekraft. Detta betalar vi genom ökade skatter
            och sammanbrott av kommunernas ekonomi. Men framför allt betalar
            vi genom minskade förutsättningar och ambitioner i välfärden,
            skolan, sjukvården, pensionerna och de sociala trygghetssystemen
            som byggts upp av tidigare generationer svenskar. På område efter
            område halkar Sverige efter de länder vi tidigare jämfört oss
            med.
          </p>
          <p xml:id="i-BJAW3EjnnyTMoxV2t7bSKf">
            Den största kostnaden för den migrationspolitik som bedrivits
            är dock inte ekono­misk. Migrationens effekter vad gäller sammanhållningen
            och tryggheten i Sverige utgör den mest alarmerande konsekvensen.
            Ökade samhällsklyftor, eskalerande och grövre våld och en okontrollerbar
            kriminalitet är en direkt konsekvens av den bedrivna migrationspolitiken.
            Från att ha varit ett av världens mest jämlika länder, både mellan
            de båda könen och vad gäller den ekonomiska fördelningen, finns
            i dag områden som de facto lyder andra lagar och regler än de
            svenska eftersom ordningsmakten inte kan verka där längre effektivt.
            Helt nya företeelser som hedersförtryck, islamism och förnedringsrån
            har uppstått i Sverige genom de hundratusentals människor som
            invandrat från lågt utvecklade delar av världen.
          </p>
          <p xml:id="i-Hha22YJR4WABVYHvUNBDs8">
            Den politik som förts av regeringar ledda av såväl socialdemokrater
            som moderater de senaste decennierna har inneburit att vi är i
            färd att förlora våra grundläggande värderingar, och kärnan i
            det svenska folkhemmet. Om kursen ska brytas måste genomgripande
            åtgärder genomföras omgående.
          </p>
          <p xml:id="i-6FPqb5KQu8ox845ePZnEJf">
            Således anser Sverigedemokraterna att den mest grundläggande
            utgångspunkten för denna motion är att Sverige behöver minska
            migrationen, kraftigt. När det gäller asylrelaterad invandring,
            dvs. asylsökande och deras anhöriga, måste målsättningen vara
            ett volymmässigt nettominus. Politikens inriktning bör under överskådlig
            tid formas för att förmå människor som finns i landet illegalt
            eller som saknar tillhörighet till det svenska samhället, att
            återvandra till sina hemländer.
          </p>
          <head type="h2" xml:id="i-5azQscN8VJe5hAxyPe9Wjh">
            Avskaffandet av permanent uppehållstillstånd
          </head>
          <p xml:id="i-8Z7W9YhRkZSqu34WZAiNAo">
            Sverigedemokraterna delar Migrationskommitténs, och därmed regeringens,
            uppfattning att tillfälliga lagens bestämmelser om tidsbegränsade
            uppehållstillstånd som huvudregel är av godo och bör permanentas.
            Vi instämmer även i att tidsbegränsade uppehållstill­stånd ska
            vara norm även för anhöriginvandringen.
          </p>
          <p xml:id="i-Rmr1VowLPaTY3KBr5N55D4">
            Sverigedemokraterna anser dock att kommittén inte gick långt
            nog i detta avseende, då man inte föreslog att institutet permanent
            uppehållstillstånd skulle avskaffas. Vi anser att detta beror
            på att man inte beaktade vare sig asylbegreppets mening eller
            skyddsbehovens varaktighet. Man har heller inte beaktat samhällskonsekvenserna
            av att bevilja utlänningar permanenta uppehållstillstånd, eller
            de bristande möjligheterna att återkalla dessa. Regeringen har
            i vår mening gjort samma misstag, vilket vi utvecklar i det följande.
          </p>
          <head type="h3" xml:id="i-VJqcNomM2U4LMwFMmdWypS">
            Permanent uppehållstillstånd: från undantag till huvudregel och
            tillbaka
          </head>
          <p xml:id="i-CpSRdj3xyKchU3irtpTE7s">
            Sverigedemokraternas bedömning: Permanent uppehållstillstånd
            kom till som ett undantag för ett fåtal fall. Det har dock med
            tiden blivit huvudregeln i svensk utlänningsrätt, tvärtemot grundtanken.
            Först med tillfälliga lagen har ordningen i viss mån återställts.
          </p>
          <p xml:id="i-QX1m89Frjq9cxFHrpdmGAt">
            Svensk utlänningsrätt hade ursprungligen inget institut liknande
            permanent uppehållstillstånd. I stället var uppehållstillstånd
            alltid tidsbegränsade, och behövde regelbundet förlängas. I 1927
            års lag om utlännings rätt att här i riket vistas (1927:333),
            som införde institutet uppehållstillstånd, föreskrevs att ”uppehållstillstånd
            skall avse en viss tid”. Föredragande departementschefen Gärde
            uttryckte förståelse för tanken på ett permanent uppehållstillstånd,
            men anförde:
          </p>
          <p xml:id="i-X8VmfynoZKV3ozrtQDNLML">
            Emellertid torde det både ur statens intresse och med hänsyn
            till utlänningens egen säkerhet vara mest ändamålsenligt, att
            tillståndet avser viss bestämd tid. Därigenom beredes statsmakterna
            tillfälle att tid efter annan ta under omprövning frågan om utlänningens
            rätt att uppehålla sig härstädes. Och utlänningen själv vinner
            därigenom garanti för att han, därest han icke låter komma sig
            till last något förhållande, som kan föranleda hans förpassning
            ur riket eller utvisning, äger vistas härstädes under den bestämda
            tiden. För utlänning, som under lång tid utan anmärkning vistats
            här i landet, bör tillståndet tydligen kunna avse en längre tid.
            <ref target="i-2ostFnTsSWXbpb7V3nLwZ4">
              [1]
            </ref>
          </p>
          <p xml:id="i-NA9GTshgQrhassekTeSUVb">
            Under efterkrigstiden diskuterades frågan om permanent uppehållstillstånd
            alltmer, och utreddes särskilt av 1949 års utlänningskommitté.
            Resultatet blev 1954 års utlänningslag (1954:193), som för första
            gången införde uppehållstillstånd utan tidsbegränsning: bosättningstillstånd.
            I propositionen anförde föredragande statsrådet Zetterberg att
            det nya tillståndet skulle förbehållas endast ett fåtal utlänningar:
          </p>
          <p xml:id="i-22syUUdD9gZT86qXjz2Fqx">
            nämligen sådana som vistats här så lång tid att deras personliga
            förhållanden kan närmare prövas. I sådana fall är del möjligt
            att ge dem ett löfte att de får på allvar slå sig ned i landet
            — ett bosättningstillstånd.
            <ref target="i-4dRCRizJCwAb3MRVYRgiJA">
              [2]
            </ref>
          </p>
          <p xml:id="i-MMpm2EEbpoDnuzfi3tznfB">
            För ett sådant bosättningstillstånd skulle ”fast bosättning i
            riket utgör en nödvändig förutsättning”. Det var alltså inte tal
            om att få ett bosättningstillstånd som första tillstånd. Statsrådet
            ansåg också att det låg ”i sakens natur att det bör ställas krav
            på skötsamhet för att en sådan favör som bosättningstillståndet
            innebär skall beviljas utlänningen.” Han utvecklade detta, och
            anförde följande:
          </p>
          <p xml:id="i-RDrByNTyMjYxhbWXN9abYA">
            Det bör noga iakttagas att icke utlänningar som kan vara opålitliga
            ur säkerhetssynpunkt erhåller bosättningstillstånd. En grundlig
            prövning av utlänningens förhållanden ur denna synpunkt måste
            föregå beviljandet av bosättningstillstånd, och föreligger det
            någon osäkerhet beträffande utlänningens pålitlighet bör bosättningstillstånd
            icke beviljas.
            <ref target="i-Tt5mshKeURPQhrZUHykFQU">
              [3]
            </ref>
          </p>
          <p xml:id="i-YKdJSK29DZp3NxEnAaAGUw">
            Han betonade också återigen att han ”icke avsett att bosättningstillstånden
            skulle komma till användning i ett stort antal fall. Det är alltså
            en mindre grupp utlänningar det här gäller”.
            <ref target="i-MoBTC3X6a3HF6PJYwr8Bjg">
              [4]
            </ref>
            Mycket riktigt hette det ännu femton år senare, år 1968, sålunda:
          </p>
          <p xml:id="i-3P39xmxfTTJBeVoUN3quvk">
            F. n. används denna typ av tillstånd ytterst sparsamt. Det hänger
            samman med dels att man i praxis kräver minst fem års bosättning
            här för att bevilja sådant tillstånd, dels att tillstånd i regel
            inte beviljas den som i en nära framtid kan få svenskt medborgarskap,
            vilket i allmänhet ges efter omkring sju års vistelse i Sverige.
            <ref target="i-3amR2ZyBk4Udsh2n9wY8JM">
              [5]
            </ref>
          </p>
          <p xml:id="i-4fYKcUecfZrpFzB7t6JEov">
            Vid samma tillfälle sänktes dock den tid som en utlänning var
            tvungen att vara bosatt med tidsbegränsat uppehållstillstånd för
            att kunna erhålla bosättningstillstånd till två år. Liberaliseringsprocessen
            fortsatte, innan det stannade vid ett års bosättning år 1976,
            då figuren bytte namn till permanent uppehållstillstånd. Då beslutades
            även att permanent uppehållstillstånd skulle vara den normala
            tillståndsformen för invandrare. Slutligen fastslog regeringen
            Palme år 1984 att permanent uppehållstillstånd skulle beviljas
            redan vid förstagångsansökan.
            <ref target="i-Ha1Evxm6xEfefj1gGuQBSQ">
              [6]
            </ref>
            Sedan dess har permanent uppehållstillstånd utgjort en betydande
            andel av de årligen beviljade första uppehållstillstånden.
          </p>
          <p xml:id="i-C6i4k2Xdh3PaLpV3wxe5P7">
            Den tillfälliga lagens införande år 2016 innebar härvidlag en
            omsvängning i svensk migrationspolitik. Härigenom beviljades skyddsbehövande
            och liknande grupper endast tidsbegränsat uppehållstillstånd som
            första tillstånd, och blev tvungna att uppfylla ett försörjningskrav
            för att kunna beviljas permanent uppehållstillstånd. Kravet tog
            främst fasta på att utlänningen kommit i arbete.
          </p>
          <p xml:id="i-E2kQjckNj9hSixe8T6vexh">
            Förändringen blev påtaglig: år 2016 beviljade Migrationsverket
            nästan 50 000 permanenta uppehållstillstånd i asylärenden, men
            endast 18 000 året därpå, och endast 8 000 år 2018. År 2019 beviljades
            endast omkring 6 500 permanenta uppehållstillstånd i asylärenden,
            varav 80 procent gick till kvotflyktingar, vidarebosatta. Även
            som andel av det totala antalet beviljade uppehållstillstånd har
            andelen permanenta uppehållstillstånd minskat kraftigt, från över
            hälften år 2015 till knappt en femtedel år 2019.
            <ref target="i-Kpji9R3zrWtCGkLB74eLEX">
              [7]
            </ref>
            Inom asylärenden har andelen, exklusive kvotflyktingar, minskat
            från ca 95 procent till mindre än 5 procent.
          </p>
          <p xml:id="i-KRmhTBBXPzhDSyBABhYcXe">
            Sverige har alltså i praktiken redan vridit klockan tillbaka
            till hur det var före 1976, om inte tidigare. Kommitténs och regeringens
            förslag fastslår denna ordning. Denna återställning gäller dock
            enbart möjligheten att erhålla permanent uppehållstillstånd. Vad
            gäller frågan om vandelsprövning, återkallelse på grund av vandel,
            eller utvisning av vandelsskäl, är Sverige alltjämt fast i 2015
            års lagstiftning.
          </p>
          <head type="h3" xml:id="i-FF6P9qcmLimvp57jFcFweB">
            Problemen med vandel och permanenta uppehållstillstånd
          </head>
          <p xml:id="i-58XKPp5Yz7Q1GaJNGEBvHN">
            Sverigedemokraternas bedömning: Permanent uppehållstillstånd
            beviljades ursprung­ligen endast efter ordentliga kontroller av
            vandel och hederlighet. Med tiden har dock möjligheten att kontrollera
            vandeln, och avslå en ansökan på grund av vandeln, minskat drastiskt.
            Samtidigt har möjligheten att utvisa en utlänning på grund av
            vandel, eller asocialitet, minskat. Det samma gäller möjligheten
            att återkalla ett uppehållstillstånd.
          </p>
          <p xml:id="i-P9D4gQ3Y8NbkkXrUxtkR7q">
            Som framgår ovan var statsmakterna länge djupt skeptiska till
            att införa permanenta uppehållstillstånd i någon form. 1949 års
            migrationskommitté, som föreslog införandet av just bosättningstillstånd,
            anförde:
          </p>
          <p xml:id="i-JtgDu7osNYmsXfnMma5FTR">
            Det kan icke vara ändamålsenligt att genom oåterkalleliga tillstånd
            giva utlänningar garanti för att de för all framtid få kvarstanna
            i landet, även om de — utan att göra sig skyldiga till så grovt
            asocialt beteende som nu fordras för utvisning — missköta sig.
            Vid sidan av de i den gällande lagen upptagna utvisningsanledningarna
            kan det otvivelaktigt beträffande en utlänning framkomma omständigheter
            av skiftande art, som medföra att det framstår som olämpligt att
            utlänningen får vistas här, fastän han vid en föregående prövning
            befunnits hava kvalifikationer för ett icke-tidsbegränsat tillstånd.
            <ref target="i-8Apb32pf96GsCt5VvUTonv">
              [8]
            </ref>
          </p>
          <p xml:id="i-75hbDBGT1VwchRfnh8EAPN">
            I slutändan infördes som tidigare nämnt bosättningstillstånd
            år 1954, med förbehållet att det endast skulle beviljas i undantagsfall,
            efter en ordentlig och bred prövning, och sedan kunde upphöra
            eller återkallas på en rad olika sätt. Som nämnt blev dock tillståndsformen
            alltmer vanlig, tills den blev regeln. Parallellt med denna process
            har också möjligheten att pröva en utlännings vandel, alltså utlänningens
            sätt att leva i förhållande till lagar och normer, eller möjligheten
            att återkalla ett tillstånd, eller avlägsna utlänningar av vandelsskäl,
            minskat drastiskt.
          </p>
          <p xml:id="i-7cXR8jXwQtb5WFRmdiwCmZ">
            Så tidigt som 1968 begränsades möjligheten att beakta utlänningars
            vandel till vissa specifika bestämmelser som motsvarande villkoren
            för utvisning.
            <ref target="i-8ynGWS1g9ytHAph9zY1GeE">
              [9]
            </ref>
            Dessa bestämmelser, om bl.a. brottslighet utomlands och ovilja
            att göra rätt för sig mot det allmänna, avskaffades genom 1980
            års utlänningslag (1980:376), vilket föredragande statsrådet Andersson
            beskrev som en ”ytterligare begränsning av möjligheterna att vägra
            UT av vandelsskäl”.
            <ref target="i-9kwiFssRJypRdzcEMu2iKL">
              [10]
            </ref>
            Men redan 1976, när bosättningstillstånden blev till permanent
            uppehållstillstånd och blev lättare att erhålla, konstaterades
            att det ”mycket sällan” förekom avslag av vandelsskäl.
            <ref target="i-W6XmMdZCqq8eWo1FfeFKCj">
              [11]
            </ref>
          </p>
          <p xml:id="i-XA8hCALzdFpBzcPVZwjofw">
            Möjligheten att utvisa utlänningar på grund av asocialitet, alltså
            olika mer eller mindre kriminella eller oacceptabla beteenden
            som narkotikamissbruk eller prostitution, försvann helt när 1989
            års utlänningslag (1989:529) infördes, vilket innebar att utlänningar
            endast kunde utvisas om de dömts i domstol på grund av grova brott.
            Även vandelskraven för att bevilja uppehållstillstånd försvann
            i lagtext. Dessa återinförs visserligen år 1995, men regeringen
            ansåg att kraven skulle vara högt satta:
          </p>
          <p xml:id="i-7rcK7feqvCprc684Pvjkee">
            I motsats till utredningen bedömer regeringen att allvarlig eller
            upprepad misskötsamhet som inte är konstaterad genom lagakraftvunnen
            dom inte ensamt bör kunna leda till avslag. Endast då det är fråga
            om brottslighet som ligger på gränsen till vad som ensamt skulle
            kunna hindra uppehållstillstånd bör annan misskötsamhet kunna
            vägas in. Det måste då vara fråga om förhållanden som är otvetydigt
            konstaterade, exempelvis en av utlänningen erkänd gärning som
            kan bedömas komma att leda till fällande dom.
            <ref target="i-SfypA2Q4pkzK273GUBk7By">
              [12]
            </ref>
          </p>
          <p xml:id="i-FTDNLskVa2Tpkbjo8gATRh">
            I samma skede valde regeringen att ytterligare begränsa möjligheten
            att återkalla ett tillstånd av vandelsskäl. Regeringen ansåg att
            kraven för att återkalla skulle ställas betydligt högre än för
            att vägra ett uppehållstillstånd. Återkallelse skulle enligt regeringen
            komma i fråga ”endast om utlänningen dömts till ett fängelsestraff
            av avsevärd längd eller om det annars föreligger otvetydigt konstaterade
            anmärkningar i fråga om levnadssättet”.
            <ref target="i-A2BBPfy2zLcEccuk9dg6xV">
              [13]
            </ref>
            När sedan 2005 års utlänningslag föreslogs konstaterade regeringen
            följaktligen att ”Möjligheterna att återkalla ett uppehållstillstånd
            på grund av levnadssättet är utomordentligt små med hänsyn till
            de uttalanden som gjorts i förarbetena. Bestämmelsen har såvitt
            känt heller aldrig tillämpats.”
            <ref target="i-Nj9RCMbt2BEicdtwJv1Eck">
              [14]
            </ref>
            Möjligheten att återkalla ett tillstånd av vandelsskäl avskaffades
            därför.
          </p>
          <p xml:id="i-Nu9vuAWg6p8nta4zeiKsdc">
            Sammantaget har alltså processen sedan 1954 inneburit samtidigt
            som permanent uppehållstillstånd blivit regeln, har möjligheten
            för Sverige att pröva en utlännings vandel, återkalla ett tillstånd
            av vandelsskäl, eller utvisa en utlänning på grund av vandel,
            antingen avskaffats helt eller kringskurits nästintill fullständigt.
          </p>
          <head type="h3" xml:id="i-BXMjr5zwDTa6ysxxUo81cH">
            Problemen med tillståndsgrunden för permanent uppehållstillstånd
          </head>
          <p xml:id="i-XqwBfKhfVrE5EsA98D6DXW">
            Sverigedemokraternas bedömning: Permanent uppehållstillstånd
            innebär att utlänningar får stanna i Sverige även om anledningen
            för deras vistelse inte längre är aktuell. Även vissa andra krav
            sätts ur spel, som krav på försörjning eller vandel. Detta gäller
            till stor del även tidsbegränsade uppehållstillstånd.
          </p>
          <p xml:id="i-LwcmqW51vpa1FGR4qVLtx3">
            Som framgår av framställningen ovan är ett grundläggande problem
            med permanenta uppehållstillstånd så som de fungerat i svensk
            utlänningsrätt sedan i vart fall 60-talet att de beviljats för
            ofta, för lätt, utan tillräckliga kontroller, och att det varit
            svårt att återkalla tillstånden och utvisa utlänningar. En ytterligare
            aspekt som dock bör belysas är kopplingen till själva orsaken
            att människor flyttar till Sverige, främst skyddsskäl och anknytningsskäl.
          </p>
          <p xml:id="i-H9zDwX5yKedKFqky9bgkot">
            Anledningen till att en utlänning som sökt asyl beviljas skyddsstatusförklaring
            och uppehållstillstånd som skyddsbehövande är att utlänningen
            vid beslutstillfället anses ha vissa skyddsbehov. Sverige är förpliktigat
            genom internationella konventioner att ge skydd åt människor i
            verkligt behov därav. Sverige har dock ingen sådan förpliktelse
            gentemot människor som saknar skyddsbehov. Givet att de hot som
            utlänningen upplevt mycket väl kan vara övergående, är det därför
            rimligt att regelbundet pröva frågan om skyddsbehovet alltjämt
            kvarstår. Om behovet då inte längre kvarstår bör beslutet om skyddsstatusförklaring
            upphävas och utlänningen i normalfallet återvända till sitt hemland.
            Detta gagnar hemlandets återuppbyggnad, och i nuläget även Sveriges
            omfattande integrationsskuld.
          </p>
          <p xml:id="i-4aov3twYrzRvPDsub9nbJm">
            Denna typ av resonemang gäller förstås även anhörig- och andra
            former av invandring. En utlänning som kommit till Sverige för
            att leva med en anhörig bör rimligen återvända hem om förhållandet
            upphört, liksom exempelvis en arbetskrafts­invandrare som huvudregel
            bör återvända hem ifall det inte finns något arbete här.
          </p>
          <p xml:id="i-Sjp6L7b7dcXx8MZ4GdroLA">
            Regler för detta finns i viss mån i svensk lag i dag. Men eftersom
            reglerna kring återkallelse varit dåligt utformade enligt ovan,
            och permanent uppehållstillstånd också varit huvudregel, har systemet
            satts ur spel, och utlänningar kunnat fortsätta att leva i Sverige
            oavsett vad som senare skett. Uppehållstillstånd på grund av anknytning
            har ofta varit permanent från början, eller efter en tvåårig prövoperiod,
            medan arbetskrafts­invandrare beviljats permanent uppehållstillstånd
            efter fyra år.
          </p>
          <p xml:id="i-WhhEnYVhx2mUr7jupZHn3c">
            Till detta bör även läggas att det i många fall inte ställs några
            fortsatta krav för utlänningars vistelse i Sverige, exempelvis
            försörjningskrav i anknytningsärenden eller arbete i arbetstillståndsärenden.
            En utlänning som fått uppehållstillstånd på grund av anknytning
            kan senare hamna på gatan och leva på bidrag, utan att det beaktas.
            Utlänningen erhåller nästintill samma undantagslösa rätt att bo
            och leva i Sverige som en infödd medborgare, oavsett om utlänningen
            är till last för det svenska samhället eller ej. Detta är förstås
            inte rimligt.
          </p>
          <head type="h3" xml:id="i-LNjSTjEnoQ68Bp55gSZ5B7">
            Problemen med kommitténs och regeringens förslag
          </head>
          <p xml:id="i-CzeyxfALFz5kuMcGPSogoa">
            Sverigedemokraternas bedömning: Varken Migrationskommittén eller
            regeringen har föreslagit någon lösning på problemen med permanent
            uppehållstillstånd. Det finns inga förslag om ökade kontroller
            av vandel och asocialitet, eller möjligheter att vägra uppehållstillstånd
            av dessa skäl. Inte heller finns förslag om att utvisa utlänningar
            i fler fall, eller att återkalla uppehållstillstånd.
          </p>
          <p xml:id="i-9bVN8pmEQvH9CxpdhR4tS">
            Migrationskommittén föreslog i sitt betänkande att det för att
            beviljas permanent uppe­hållstillstånd skulle ställas krav på
            inte bara försörjning och vandel, men även kunskap i svenska språket
            och om det svenska samhället. I detta ansluter sig kommittén till
            de ursprungliga intentionerna kring permanent uppehållstillstånd
            från början av 50-talet. Denna återgång till äldre tiders beprövade
            metoder är förstås välkommen, men inte utan brister.
          </p>
          <p xml:id="i-6ypFYb4RNu55ztPCxznYby">
            Regeringen har dock valt att avstå från att föreslå språk- och
            samhällskunskapskrav, och i stället endast föreslagit ett försörjnings-
            och vandelskrav. Ett bristfälligt förslag har därmed blivit än
            mer otillräckligt.
          </p>
          <p xml:id="i-BgvgheCEYbAkDgLcR6xFe">
            Även om en utlänning i och med de föreslagna kraven för permanent
            uppehålls­tillstånd inte kommer att kunna erhålla detta tillstånd,
            kommer utlänningen likväl kunna leva vidare i Sverige, även utan
            egen försörjning, på det allmännas bekostnad, även om utlänningen
            beter sig asocialt, med narkotikamissbruk, en kriminell livsstil,
            och liknande vandelsproblem. Samtidigt har varken regeringen eller
            kommittén föreslagit eller ens omnämnt utökade möjligheter att
            återkalla permanenta uppehållstillstånd, utökade möjligheter att
            pröva vandel, eller utökade möjligheter att omvandla permanent
            uppehållstillstånd till tidsbegränsade tillstånd. Man har inte
            heller tagit itu med frågan om utvisning på grund av vandel eller
            asocialitet, eller ens på grund av brott. Ej heller har förslagen
            anpassats till nutidens särskilda utmaningar, såsom globalisering,
            hög rörlighet, och omfattande politisk instabilitet i flera fattiga
            länder. Resultatet blir att de blir i stort sett meningslösa.
          </p>
          <p xml:id="i-LfG1GHdsKG3Af6KZXRmPDf">
            Precis som kommittén och i viss mån regeringen anfört utgör en
            generös svensk migrationslagstiftning en avgörande pull-faktor,
            som förklarar varför den förkrossande majoriteten av alla invandrare
            i Norden sedan många år söker sig till just Sverige. Det spelar
            härvidlag ingen roll om en utlänning får permanent uppehållstillstånd
            eller tidsbegränsat, om det i praktiken är klart att utlänningen
            kommer att få stanna för evigt. Möjligheten att genom ett snabbt
            förfarande återkalla ett uppehållstillstånd grundat i asylskäl,
            anknytning eller andra uppehållstillståndsgrunder, eller att pröva
            vandel, eller utvisa asociala eller kriminella utlänningar, oavsett
            om det gäller permanent eller tidsbegränsat uppehållstillstånd,
            är därmed helt avgörande för att komma till bukt med Sveriges
            långvariga migrationspolitiska problem.
          </p>
          <head type="h3" xml:id="i-DwyouqPEB6jymoX9AFcoi8">
            Avskaffa permanent uppehållstillstånd
          </head>
          <p xml:id="i-PHmcm96X9MEW9hM6txorEB">
            Sverigedemokraternas förslag: Permanent uppehållstillstånd bör
            utmönstras ur svensk utlänningslagstiftning. Endast tidsbegränsade
            uppehållstillstånd ska beviljas, oavsett tillståndsgrund.
          </p>
          <p xml:id="i-JEdn3KNQWAToiD3TdjVwVY">
            Utifrån vad som ovan sagts är det uppenbart att det måste bli
            lättare att både vägra och återkalla tillstånd, men också utvisa
            utlänningar som tidigare beviljats tillstånd. Därmed sluts cirkeln,
            och diskussionen återgår till just den som fördes inför bosättningstillståndens
            införande 1954: är det rimligt att ”genom oåterkalleliga tillstånd
            giva utlänningar garanti för att de för all framtid få kvarstanna
            i landet”, och finns det någon poäng i att erbjuda permanenta
            tillstånd om de ändå kan återkallas? Sverigedemokraterna anser
            att svaret på båda dessa frågor är nej. Permanenta uppehållstillstånd
            bör inte beviljas, utan endast tidsbegränsade uppehållstillstånd
            som regelbundet måste förnyas, och som dessutom ska vara lättare
            att vägra och återkalla på grund av vandel, samtidigt som möjligheten
            att utvisa utlänningar utvidgas.
          </p>
          <p xml:id="i-FBPoeKJsbW5e472MjefXW7">
            Det kan förutsättas att processen med kontinuerliga förnyelser
            och omprövningar av tidsbegränsade uppehållstillstånd kan vara
            relativt resurskrävande. Samtidigt visar Migrationsverkets erfarenheter
            med förlängningsärenden under tillfälliga lagen på goda möjligheter
            till effektiva och snabba förfaranden, särskilt i många likartade
            fall. I många fall kan automatiserade kontroller dessutom göras,
            så som avseende inkomster av arbete eller folkbokföringsuppgifter
            i anhörigärenden.
          </p>
          <p xml:id="i-62vLpzS5kNPDGPnHTYY2uJ">
            Vinsten för det svenska samhället av att uppnå större kontroll
            över invandringen, och i större utsträckning kunna avlägsna utlänningar
            som har en asocial livsstil eller i övrigt är en orimlig belastning
            på det svenska samhället, vore däremot under alla omständigheter
            avsevärd. Sverige skulle på allvar kunna återvända till en mer
            ansvarsfull migrationslagstiftning, där Sveriges bästa kommer
            först.
          </p>
          <p xml:id="i-7yhTjddGTqfZ3Vff51Ka5L">
            Med anledning av allt det ovannämnda föreslår Sverigedemokraterna
            alltså att permanenta uppehållstillstånd helt ska utmönstras ur
            utlänningsrätten, till förmån för tidsbegränsade uppehållstillstånd
            av olika längd.
          </p>
          <p xml:id="i-5Gv3zmcDqeNTG6sKYXZ9od">
            När det gäller våra specifika förslag kring vandelsprövning,
            återkallelse av uppehållstillstånd, och utvisning, återfinns de
            nedan, i avsnittet Säkerhet, kontroll och återvändande.
          </p>
          <head type="h2" xml:id="i-UEZfz266E9QoXiGnanfi4P">
            Gör en översyn av utlänningsrätten
          </head>
          <p xml:id="i-7Ci66EbTzXfHRvJ2gLdXWz">
            Sverigedemokraternas förslag: En utredning ska tillsättas för
            att göra en djup teknisk översyn av utlänningsrätten i allmänhet,
            och utlänningslagen i synnerhet.
          </p>
          <p xml:id="i-XU2KUm1FbxmGmTszPbqChR">
            Sverigedemokraternas bedömning: Utlänningslagen och utlänningslagstiftningen
            har stora brister som leder till svårigheter i tillämpningen,
            bristande förutsägbarhet, och svåra handläggningsprocesser.
          </p>
          <p xml:id="i-XJFua4zLQFTnnLT4hdb2Yx">
            Sedan den tillfälliga lagen infördes, och i vissa fall även innan
            dess, har det vid flera tillfällen uttryckts att utlänningslagen
            måste genomgå en grundlig översyn, främst i lagteknisk mening.
          </p>
          <p xml:id="i-4VKBdKjB4xMdQ6677mez1x">
            Förvaltningsrätten i Stockholm (migrationsdomstolen) nämner i
            sitt remissvar på Migrationskommitténs betänkande att det redan
            i dagsläget är svårt att hitta i utlänningslagen, och att flera
            föreslagna paragrafer blir mycket långa. Förvaltnings­rätten i
            Göteborg (migrationsdomstolen) anför liknande argument. Kammarrätten
            i Stockholm (Migrationsöverdomstolen) beskriver lagen som ”komplicerad”,
            och nämner uttryckligen behovet av en teknisk översyn. Sveriges
            advokatsamfund skriver att ”Den svenska migrationsrätten, utlänningslagen
            och till den anknutna speciallagar, är i dag mycket svåröverskådlig
            och svårtillämpad”, och menar att det ”finns ett mycket stort
            behov av att omarbeta hela utlänningslagstiftningen till ett enhetligt
            regelverk med tydlig struktur och konsekvens”.
          </p>
          <p xml:id="i-FMszQ6aArf3oJBzC3TPWkR">
            Lagrådet ansluter sig till remissinstansernas syn, tar upp några
            enskilda exempel, och når slutsatsen att ”det framstår som utomordentligt
            angeläget både att en sådan lagteknisk översyn av lagstiftningen
            genomförs och att den genomförs inom en inte alltför avlägsen
            framtid”.
          </p>
          <p xml:id="i-SPFpvb9yodUdW1ZEt38TmW">
            Även om den tillfälliga lagen nu slutar gälla, med alla dessa
            svårigheter, och även om regeringen gjort vissa ändringar i Migrationskommitténs
            ursprungliga förslag, kvarstår problemen med en svåröverskådlig
            och komplicerad lagstiftning med långa paragrafer, och åtskilliga
            undantag, hänvisningar, och inskjutna nya bestämmelser. Alldeles
            bortsett från den politiska frågan om vad lagstiftningen i sak
            bör innehålla, är det uppenbart att utlänningslagen behöver genomgå
            stora förändringar, och rentav ersättas av en ny lag.
          </p>
          <p xml:id="i-83upPiCevZQ4aeVZG6PEpL">
            Det bör härvidlag erinras att den föregående utlänningslagen,
            1989 års utlänningslag (1989:529), var i kraft från den 1 juli
            1989 till den 31 mars 2006, inalles knappt 16 år. Dess föregångare,
            1980 års utlänningslag (1980:376), trädde i kraft den 1 juli 1980,
            och varade alltså i nio år. Nuvarande utlänningslagen har numera
            varit i kraft i 15 år, och kommer därmed med största sannolikhet
            att bli den utlänningslag som varat näst längst i Sveriges historia,
            efter 1954 års utlänningslag (1954:193), trots de enorma förändringar
            vårt land genomgått under denna tid.
          </p>
          <p xml:id="i-4oxkVaA1Hbi64PNvPATkm7">
            Det är också angeläget att erinra om de argument som framfördes
            om 1989 års utlänningslag av den dåvarande regeringen, när den
            nuvarande utlänningslagen kom till år 2005:
          </p>
          <p xml:id="i-E5mUrAtiwjNHZyhxiJcJ44">
            De ändringar som gjorts har medfört att lagen kan uppfattas som
            svårtillgänglig. Så har exempelvis flera paragrafer i den ursprungliga
            lagen utgått medan det på andra ställen varit nödvändigt att införa
            paragrafer med bokstavsbeteckningar. Det har också varit nödvändigt
            att placera vissa nya bestämmelser i kapitel i lagen där de passar
            in mindre väl för att undvika ändringar i den ursprungliga kapitel­indelningen.
            <ref target="i-UxSm9ZwopZTjZQTQoY1nu9">
              [15]
            </ref>
          </p>
          <p xml:id="i-31uQrhw34iU9Ub7QwrkcLF">
            Det kan också noteras att en enig riksdag i flera år före den
            nya lagens införande tillkännagett för regeringen att en ny lag
            skulle införas. Till exempel anförde socialförsäkringsutskottet
            redan 2001 att ”det är mycket angeläget att beslut snarast fattas”,
            och utgick från att ”det omfattande beredningsarbete som har genomförts
            möjliggör att en proposition kan föreläggas riksdagen under våren,
            för riksdagsbeslut före sommaren 2002”. Att det tog ytterligare
            ett antal år innan den nya lagen framlades för riksdagen, och
            trädde i kraft visar på hur svårt detta arbeta kan vara, och vikten
            att börja i tid.
          </p>
          <p xml:id="i-BMcg2AwVkcMr7L59PDfgEP">
            Även från en mer politisk synvinkel kan vissa problem, och möjligheter
            till förbättring, skönjas. Regelverket kring exempelvis anhöriginvandring
            är i dag djupt splittrat beroende på vilken status anknytningspersonen
            har i Sverige. Medan EU:s familjeåterföreningsdirektiv (2003/86/EU)
            ställer vissa krav som gäller familjeåter­förening för konventionsflyktingar,
            gäller dessa krav inte anhöriga till exempelvis svenska medborgare,
            eller andra utlänningar bosatta i Sverige. Likväl regleras grupperna
            till stor del av samma regler, i samma paragrafer. Detta gör det
            svårt att särskilja grupperna och deras villkor, något som skulle
            bli särskilt problematiskt ifall strängare bestämmelser kring
            anhöriginvandringen antogs.
          </p>
          <p xml:id="i-Mz87NLgyexxtQAPJ5BKGzM">
            Vid en sammantagen bedömning anser Sverigedemokraterna att den
            nuvarande utlänningslagen, och i förlängningen utlänningsrätten,
            behöver genomgå en djup teknisk översyn, och att detta bör utredas
            så snart som möjligt. Huruvida resultatet blir att en ny utlänningslag
            införs är förstås mindre viktigt än att Sverige får en ändamålsenlig
            lagstiftning på detta område.
          </p>
          <p xml:id="i-8LVyQnrtKWRDfnLJMESu8">
            Regeringen bör därför tillsätta en utredning för att göra en
            djup teknisk översyn gällande utlänningsrätten i allmänhet, och
            utlänningslagen i synnerhet.
          </p>
          <head type="h1" xml:id="i-TRKE7d5ozxNKCF8iFKGzvX">
            Asyl och skydd
          </head>
          <head type="h2" xml:id="i-NkDcX8xidJfX6TgKPRJDao">
            Förutsättningar för asyl
          </head>
          <head type="h3" xml:id="i-SD4sQXejqXurJnPm6idCwn">
            Inför en human asylpolitik mot irreguljär migration
          </head>
          <p xml:id="i-ThBrqPFxwZVCStKaD41YUS">
            Sverigedemokraternas förslag: Utlänningsrätten ska reformeras
            i human riktning. I detta ingår att minska incitamenten för farlig
            irreguljär migration, förebygga familjesplittring och hjälp på
            plats för största effekt.
          </p>
          <p xml:id="i-BfjNQL7K7j4rx2ReHUrBGQ">
            Sverigedemokraterna beklagar att varken Migrationskommittén eller
            regeringen på allvar anammat en verkligt humanistisk syn på migrationspolitiken.
            I stället ställs oförenliga föreställningar mot varandra, på ett
            sätt som leder till ökat lidande både för nödställda i krigssituationer,
            såväl som för de hundratusentals migranter som växer upp i fattigdom
            i Sverige.
          </p>
          <p xml:id="i-V6ueCwNw6SekvYGMgJW1Br">
            Ett exempel är att asylsystemet förutsätter att utlänningar tar
            sig till Sverige för att söka asyl. Detta innebär att nödställda
            tvingas resa långa avstånd genom ofta farliga regioner för att
            kunna erhålla skydd i Sverige. I själva verket bidrar svensk politik,
            med Europas mest generösa bestämmelser, till att locka tusentals
            utsatta att riskera sina liv, exempelvis under försök att korsa
            Medelhavet.
          </p>
          <p xml:id="i-65ttMaoS5ohnxFE2xr3CAA">
            Samtidigt är det väl etablerat att det främst är män, ofta resursstarka
            sådana, som reser. De mest utsatta, såsom kvinnor, sjuka, och
            barn, stannar i allmänhet kvar i krisområdet, eller i flyktingläger
            drivna av FN:s flyktingkommissariat. Krisen 2015 medförde att
            Sverige minskade bidraget till denna organisation, som hjälper
            miljoner människor världen över, för att i stället bekosta mottagandet
            av tusentals i Sverige.
          </p>
          <p xml:id="i-DdndQy6Kwn2CML9ADtf1GW">
            Ett annat fenomen är när föräldrar utnyttjar de generösa bestämmelserna
            gällande barn, genom att just skicka sina barn till Sverige. Många
            dör på vägen, på minfält eller i Medelhavets vatten. Vissa hamnar
            i händerna på skrupelfria människosmugglare, som gör sig rika
            på att Sverige lockar människor till illegal migration. Väl i
            Sverige kan barnen fungera som ett ankare, och hämta hit resten
            av familjen, något som inte hade varit möjligt om barnet varit
            vuxet. Detta bör kopplas till Sverigedemokraternas förslag till
            strängare tolkning av kravet på särskild anknytning till ett tredjeland
            i avsnittet om anhöriginvandring nedan.
          </p>
          <p xml:id="i-RqCUwkHBpUaTb75SCkmyek">
            Bakom alla dessa exempel finns en konstant, som är att främmande
            stater, såsom Turkiet, Italien, och Grekland, genom att stänga
            och bevaka sina gränser garanterar att migrationsflödet till Sverige
            är ytterst litet. Endast när de av någon anledning misslyckats,
            så som 2015, har Sverige fått någon erfarenhet av vad en fri migration
            från världens krishärdar skulle innebära. Det torde vara uppenbart
            att något sådant inte kan komma på fråga. Händelserna vid grekiska
            gränsen i januari 2020 visade dock att hotet alltjämt är levande.
          </p>
          <p xml:id="i-FnL66j7EQe21fb4N9yk9Qj">
            Gemensamt i alla dessa fall är en vilja från svenskt håll att
            göra gott, att vara human, samtidigt som de direkta följderna
            av denna vilja leder till ett ökat lidande för både individen
            och för miljoner människor i behov av stöd. Sverige saknar resurser
            för att bekosta ett inrikes mottagande av världens fattiga och
            nödställda, något som 2015 års kris visade. Sverige måste i stället
            i högre grad bortse från symbolåtgärder och vackra ord, och i
            stället fokusera på konkreta lösningar och humanitära insatser
            på plats, i krisens närområde, där våra begränsade resurser kan
            komma till större nytta.
          </p>
          <head type="h3" xml:id="i-PrBGZpngCUy7UFdUAUnmYS">
            Följ förstalandsprincipen och modernisera asylrätten
          </head>
          <head type="h1" xml:id="i-9oGSaGLziFxD8BuGqkpwHD">
            Sverigedemokraternas förslag: Utlänningsrätten ska utgå från
            första säkra lands­principen.
          </head>
          <p xml:id="i-13yBxhr2tA1tinM3WdESQk">
            Sverigedemokraternas bedömning: Asylrätten måste moderniseras.
            Tolkningen av folkrättsliga instrument får inte innebära följder
            som kan förefalla stötande eller orimliga.
          </p>
          <p xml:id="i-TWX2tAXGwuBTj53PSvXvJ3">
            Sverigedemokraterna beklagar att Migrationskommitténs direktiv
            inte omfattade ett uppdrag att diskutera asylrättens roll i dagens
            samhälle. De gångna årens migrationsproblem har tydligt visat
            att omständigheterna förändrats såtillvida att en fortsatt traditionell
            tillämpning av asylrättsliga instrument blir problematisk. Det
            hade varit värdefullt att riksdagen fick ta ställning till denna
            fråga.
          </p>
          <p xml:id="i-L2N6ZJJURbBAWiHpCKgn8F">
            Att människor i behov av skydd har rätt därtill är ostridigt.
            Att de däremot ska kunna resa långa avstånd, och passera flertalet
            säkra länder, och ändå betraktas som flyktingar i ankomstlandet,
            är orimligt. Detta har fått stora negativa följder för flera länder
            utöver Sverige. Förhoppningen att EU-samarbetet skulle innebära
            en lösning på problemen har visat sig vara utan grund. EU-rätten
            berör i viss mån dessa frågor, men existerande rättsakter, såsom
            Dublinförordningen ((EU) nr 604/2013) eller asylprocedurdirektivet
            (2013/32/EU), har varit helt och hållet otillräckliga.
          </p>
          <p xml:id="i-HUihNLwZwcRECY43npcbXC">
            Sverigedemokraternas utgångspunkt är att principen om första
            säkra land innebär en lösning på problemen. Principen innebär
            att en person på flykt har rätt att söka asyl enbart i det första
            säkra land hon passerar. Om hon reser in i ett annat land har
            det landet rätt att sända henne åter till det första säkra landet.
            För Sveriges vidkommande skulle detta innebära ett obefintligt
            asylmottagande utöver vidarebosättning, med mindre krig eller
            annan kris utbryter i vårt närområde. I ett sådant fall är Sverige
            skyldig att ta emot skyddsbehövande.
          </p>
          <p xml:id="i-XXAdeJHLdRCau9Lj476M1h">
            Sverige bör verka för att denna princip åter blir grunden för
            asylsystemet.
          </p>
          <head type="h2" xml:id="i-L5ke5ymkopE4vHR13z31HD">
            Förutsättningar för asylprövning
          </head>
          <head type="h3" xml:id="i-Jyk1Cx1Cw1Y6ApUxjxag9f">
            Skärp gränskontrollerna och täpp till hålen i Dublinförordningen
          </head>
          <p xml:id="i-U3p66rK2NAhPaC7AoGcpAs">
            Sverigedemokraternas förslag: Utökade gränskontroller och identitetskontroller
            måste införas i så stor omfattning som möjligt. Lagen om särskilda
            åtgärder måste återinföras.
          </p>
          <p xml:id="i-U15tdNDkAf6AVCBVs4udry">
            Sverigedemokraternas bedömning: Alla möjligheter och undantag
            som EU-rätten erbjuder måste tillvaratas för att redan vid Sveriges
            gräns minska asylinvandringen till Sverige.
          </p>
          <p xml:id="i-C1VFxPrFWvNsdhRtC1kjXb">
            Som nyss nämnt regleras den svenska asylrätten till stor del
            på EU-nivå, bl.a. genom Dublinförordningen. Förordningen reglerar
            i vilken medlemsstat en asylansökan ska prövas, beroende på bl.a.
            var den lämnas in, var tredjelandsmedborgaren reste in i EU, och
            till vilken medlemsstat tredjelandsmedborgaren har starkast anknytning.
            Inom ramen för förordningen kan medlemsstater begära att andra
            medlemsstater övertar ansvaret för en asylsökande, och överföra
            sökanden dit.
          </p>
          <p xml:id="i-Ly6Jy9gVctuNJTcdjqiM67">
            Utgångspunkten för Dublinförordningen är att det inte finns gränskontroller
            inom Schengenområdet med dess öppna gränser, utan endast vid de
            yttre gränserna. En tredjelandsmedborgare som korsat den yttre
            gränsen kan därefter kan resa fritt och välja var han eller hon
            vill söka asyl, s.k. asylshopping. Därför ska tredjelandsmedborgare
            alltid registreras vid inresan, varefter de kan överföras till
            det land de registrerats i, om de senare söker asyl.
          </p>
          <p xml:id="i-9W3dXgE9EQPYwTZBPWqvzS">
            2015 års kris visade att Dublinförordningen, och i förlängningen
            det europiska asylsystemet, innehåller allvarliga brister. Om
            en medlemsstat med yttre gräns inte bevakar denna, och heller
            inte registrerar tredjelandsmedborgare som korsat gränsen, sätts
            systemet ur spel. Sålunda kunde migranter som rest in i Grekland
            utan kontroller vandra hela vägen till Tyskland och Sverige för
            att söka asyl. Väl här kunde Migrations­verket inte använda sig
            av Dublinförordningen för att överföra tredjelandsmedborgarna
            annorstädes, trots att de uppenbarligen, rentav enligt egen utsago,
            rest genom medlems­stat efter medlemsstat.
          </p>
          <p xml:id="i-3c8cgfwt3zQ4AMPJigmz1z">
            Lösningen på detta problem är förstås att införa gränskontroller
            vid den inre gränsen och avvisa tredjelandsmedborgare som försökte
            resa in, som också skedde under krisen 2015. Den gången hette
            det från regeringens sida att ”den nuvarande situationen innebär
            akuta utmaningar för viktiga funktioner i samhället”, och att
            ”Sverige står för närvarande inför ett större migrationstryck
            än någonsin tidigare”.
            <ref target="i-4eVXeMuaCLGuC5619SHe5i">
              [16]
            </ref>
            Samtidigt infördes också id-kontroller på fartyg, följt av en
            mer heltäckande lagstiftning för id-kontroller vid transporter
            till Sverige från en annan stat, genom lagen (2015:1073) om särskilda
            åtgärder vid allvarlig fara för den allmänna ordningen eller den
            inre säkerheten i landet.
            <ref target="i-MQoUrxLcykFT2kaxgUk1gi">
              [17]
            </ref>
            Motiveringen var bl.a. att situationen ”kräver att antalet personer
            som söker asyl och beviljas uppehållstillstånd i Sverige minskar
            kraftigt” och att ”fler ska välja att söka asyl i andra EU-länder”.
            <ref target="i-EtLUUqY5RiY5YyL1MRUWKq">
              [18]
            </ref>
          </p>
          <p xml:id="i-Rh115NJ5nXFQ3cFaEtRjEU">
            Dessa åtgärder har av den efterföljande Utredningen om migrationsmottagandet
            2015 (dir. 2016:47) beskrivits som direkta orsaker till det minskade
            migrationsflödet till Sverige.
            <ref target="i-Pj1qKG2QCbm7xnvw4yNyzj">
              [19]
            </ref>
            Det bör noteras att regeringen i propositionen som låg till grund
            för den särskilda lagen uttryckligen skrev att åtgärderna inte
            stred mot asylrätten eller EU-rätten:
          </p>
          <p xml:id="i-T8SoTA9AHhZb9YAf4Cwhrc">
            Vad gäller asylrätten kan det konstateras att EU:s flyktingpolitik
            bygger på tanken att en asylsökande ska söka asyl i det första
            säkra land som den asylsökande anländer till. Förslagen i propositionen
            strider således inte mot asylrätten.
          </p>
          <p xml:id="i-BkDtZoRzvQ2RskUBBhaVza">
            […]
          </p>
          <p xml:id="i-UhWS92z28djibFvXoSvrRP">
            Det EU-rättsliga regelverket respekterar att medlemsstaterna
            måste ha ett utrymme inom ramen för fördraget att vidta nödvändiga
            åtgärder i syfte att upprätthålla lag och ordning eller skydda
            nationell säkerhet. Det EU-rättsliga regelverket utgör därmed
            inte ett hinder mot en sådan bemyndigandelag som nu föreslås.
            <ref target="i-Xh4wSWDb6p171277qSmzQk">
              [20]
            </ref>
          </p>
          <p xml:id="i-7juh9iaQVuN9nkWw7qHgax">
            Lagen om särskilda åtgärder löpte ut 2018. Mot bl.a. Sverigedemokraternas
            protester förlängdes inte lagen, varför Sverige saknar möjlighet
            att på detta sätt snabbt ingripa mot ökande migrationsflöden.
            De utökande inre gränskontrollerna finns alltjämt kvar, och förlängs
            regelbundet, trots att de enligt EU-rätten, närmare bestämt Schengen­kodexen
            om de inre gränserna ((EU) 2016/399), inte kan vara längre än
            totalt ett år. Deras omfattning i Sverige har dock minskat, och
            Sveriges förmåga att avskräcka och avvisa asylsökande som redan
            befinner sig i ett säkert land, torde ha minskat.
          </p>
          <p xml:id="i-6edrs9ZHdWCdkiLRtXgMWr">
            Sverigedemokraterna noterar också att förhandlingar pågår om
            en ny europeisk migrationsordning, som skulle ersätta större delen
            av de direktiv och förordningar som i dag styr och begränsar medlemsstaternas
            förmåga att hantera migrationen. Samtidigt bör det erinras att
            sådana förhandlingar pågått sedan i vart fall 2016, utan större
            resultat. Sverigedemokraternas hållning härvidlag är att staternas
            självbestämmande, och särskilt förmågan att skydda de egna gränserna
            och det egna territoriet från icke-önskvärd migration, måste komma
            först.
          </p>
          <p xml:id="i-G1ri4wHaD5wTSHBUCyBkd1">
            Mot bakgrund av allt det nämnda anser Sverigedemokraterna att
            alla möjligheter att åtgärda bristerna i Dublinförordningen måste
            företas, främst genom att ordentliga kontroller införs och upprätthålls.
            Givet de begränsningar som EU-rätten uppställt måste var möjlighet
            till undantag tillvaratas, så att Sverige så långt som möjligt
            kan försvara sina gränser, och motverka illegal och icke-önskvärd
            migration.
          </p>
          <head type="h3" xml:id="i-HbnWKgTYiuGmktn2h6hkj">
            Inför reglerna om säkra ursprungsländer ordentligt
          </head>
          <p xml:id="i-QKeEuBWZf7QKu78KT1dRDw">
            Sverigedemokraternas förslag: Reglerna om säkra ursprungsländer
            ska till fullo implementeras i svensk rätt, för att öka möjligheterna
            att avvisa asylsökande med omedelbar verkställighet.
          </p>
          <p xml:id="i-4CMref9GvXbUn4XLHUZHaV">
            Som ovan nämnt regleras svensk asylrätt bl.a. genom det omarbetade
            asylprocedur­direktivet. Av direktivet framgår bl.a. att medlemsstater
            får införa lagstiftning som gör det möjligt att på nationell nivå
            fastställa tredjeländer som säkra ursprungsländer. Rättsföljden
            av detta är att en asylansökan från en medborgare i ett säkert
            ursprungsland kan bedömas som uppenbart ogrundad. Det innebär
            att avvisningsbeslut kan förenas med omedelbar verkställighet,
            alltså att utlänningen kan avvisas omedelbart, utan att medlemsstaten
            behöver vänta på att besvärstiden löper ut.
          </p>
          <p xml:id="i-XEk7Gq8nKb3pM8wQebAsPd">
            Bestämmelser om omedelbar verkställighet fanns i svensk utlänningsrätt
            långt före EU-inträdet, och har kontinuerligt anpassats för att
            stämma överens med unionsrätten. I ett avgörande från EU-domstolen
            år 2018 konstaterades dock att Sverige inte kan avvisa utlänningar
            på detta sätt på grund av brister i lagstiftningen.
            <ref target="i-F16Rdf4NP42TmZJqBdM8pZ">
              [21]
            </ref>
            Närmare bestämt har Sverige inte antagit några bestämmelser för
            att genomföra direktivets regler om säkra ursprungsländer.
          </p>
          <p xml:id="i-V9h7K1bfYGmuwyKdf688ix">
            Riksdagen antog i mars 2021 lagförslag för att återställa rättsläget
            i förhållande till vad som gällde innan EU-domstolens dom. Förslaget
            var djupt bristfälligt, i det att det endast innehöll begränsade
            ändringar i förhållande till dagens lagstiftning, och inte heller
            omfattade vidare reformer för att bekämpa bruket med ogrundade
            asylansök­ningar. Lagen trädde i kraft den 1 maj, men i skrivande
            stund har dock alltjämt ingen förteckning tagits fram i överensstämmelse
            med EU-rättens krav.
          </p>
          <p xml:id="i-VsapzpLxYrV52qAoeYtFwJ">
            Sverigedemokraterna beklagar regeringens senfärdighet i denna
            fråga, och att skarpare åtgärder inte framlagts för riksdagen.
            Vi anser att möjligheten som unions­rätten ger gällande säkra
            ursprungsländer bör nyttjas till fullo, för att minska migrationsflödet
            till Sverige, och därmed bekämpa slöseriet med svenska skattemedel
            på migranter som inte har som avsikt att bidra eller verka för
            det svenska samhällets bästa. Vi föreslår att så sker.
          </p>
          <head type="h3" xml:id="i-2d1UNpEjGer3ueCfkfqJCx">
            Implementera bestämmelserna om säkra tredjeländer
          </head>
          <p xml:id="i-UoLvHVS26yedxnQpspw7Fx">
            Sverigedemokraternas förslag: Reglerna om säkra tredjeländer
            ska till fullo implementeras i svensk rätt, för att öka möjligheter
            att avvisa en asylansökan.
          </p>
          <p xml:id="i-XatVtVDiwFy9G4iARF1tSG">
            Utöver bestämmelserna om säkra ursprungsländer framgår i asylprocedurdirektivet
            också att medlemsstaterna får anse att en asylansökan inte ska
            prövas om ett land som inte är en medlemsstat betraktas som ett
            säkert tredjeland för sökanden. Direktivet ställer upp flera krav
            för att ett land ska definieras sålunda, bl.a. att landet iakttar
            folkrättsliga regler kring flyktingskap och skydd. Begreppet ska
            också tillämpas i enlighet med bestämmelser i den nationella lagstiftningen,
            bl.a. bestämmelser som innebär att den asylsökande måste ha en
            anknytning till det berörda tredjelandet som gör att det skulle
            vara rimligt för denne att resa till det landet.
          </p>
          <p xml:id="i-VNoLMjqm9g6EJQ9ASfkwUs">
            Ett förfarande liknande det nyss beskrivna har använts i svensk
            lagstiftning sedan åtminstone 1989. När det ursprungliga asylprocedurdirektivet
            (2005/85/EG) implementerades i svensk lag 2010, valde den dåvarande
            regeringen medvetet att utnyttja möjligheter att göra bestämmelserna
            mer generösa än direktivet krävde. Till exempel är den nyss beskrivna
            regeln inte tvingande, och vidare beskrivs flera undantag från
            regeln.
            <ref target="i-CftTMbdJtbE3bJt3bPHbMz">
              [22]
            </ref>
            När den nuvarande regeringen senare implementerade det omarbetade
            asylprocedurdirektivet gjordes inget annan övervägning i dessa
            frågor.
          </p>
          <p xml:id="i-LS5SV2HTkuY5dEkrBAWoQb">
            Mot bakgrund av det omfattande utanförskap som nu råder i vårt
            land, och det överhängande behovet att Sverige håller sig till
            lägsta möjliga miniminivå enligt unionsrätten och våra internationella
            åtaganden, vilket också beskrivits annorstädes i denna motion,
            förordar Sverigedemokraterna att bestämmelserna om säkra tredjeländer,
            och möjligheten att avvisa en asylansökan, ses över, så att de
            blir så strikta som möjligt, med målet att så många asylsökande
            som möjligt avvisas till säkra tredjeländer dit de har större
            anknytning.
          </p>
          <head type="h3" xml:id="i-LEpk2E4kuDyEyxqxmBwSDP">
            Inför strikta regler om europeiska säkra tredjeländer
          </head>
          <p xml:id="i-Q7KYUwrk5qNaw2RKHxewzy">
            Sverigedemokraternas förslag: Reglerna om europeiska säkra tredjeländer
            ska till fullo implementeras i svensk rätt, för att öka möjligheter
            att avvisa en asylansökan.
          </p>
          <p xml:id="i-C6j5hjQtz747riJ8Rj4nEN">
            Av det omarbetade asylprocedurdirektivet framgår att medlemsstaterna
            får föreskriva att en asylansökan inte ska prövas eller inte ska
            prövas fullständigt om det har fastställts att sökanden försöker
            att resa in eller har rest in olagligt på territoriet från ett
            europeiskt säkert tredjeland. Ett säkert europeiskt tredjeland
            definieras som ett land utanför EU, som har ratificerat och följer
            bestämmelserna i olika internationella rättsakter, och har inrättat
            ett lagstadgat asylförfarande. Det skulle innebära att en utlänning
            som rest till Sverige från ett säkert europeiskt tredjeland, såsom
            Nordmakedonien, Albanien eller Serbien, inte skulle få sin sak
            prövad i Sverige utan i stället omedelbart avvisas enligt huvudregeln.
          </p>
          <p xml:id="i-8cmDx37XWWiNtymKX3pX5Q">
            Begreppet europeiskt säkert tredjeland har inte implementerats
            i svensk rätt, trots att det funnits i flera år. Det omnämns över
            huvud taget inte i den proposition som genom­förde det omarbetade
            asylprocedurdirektivet. Även om den direkta asylinvandringen från
            berörda länder är relativt begränsad, är det viktigt att Sverige
            använder alla möjligheter i enlighet med folkrätten och EU-rätten,
            för att få ned asylinvandringen, och nå europeiska miniminivåer.
            Begreppet och tillhörande förfaranden bör därför införas i svensk
            utlänningsrätt.
          </p>
          <head type="h2" xml:id="i-3atkSnmKjpxaXEUrHPL75g">
            Asylförfaranden
          </head>
          <head type="h3" xml:id="i-BrKm2QLJP4TXLkqz9hZfu9">
            Inför särskilda påskyndade asylförfaranden
          </head>
          <p xml:id="i-Loam9QQzbYgevVH4W67zTM">
            Sverigedemokraternas förslag: EU-rättens möjligheter till särskilda
            gränsförfaranden eller påskyndade förfaranden ska till fullo implementeras
            i svensk rätt.
          </p>
          <p xml:id="i-SsNUtBq4bJjxBuBHPXTXyQ">
            Som tidigare nämnt beskriver asylprocedurdirektivet vissa fall
            då medlemsstaterna får tillämpa särskilda förfaranden för asylprövningen,
            exempelvis påskyndade sådana, eller gränsförfaranden. I svensk
            rätt finns dock inga sådana förfaranden reglerade i lag, utan
            endast vissa allmänna förutsättningar för att pröva eller avvisa
            en ansökan. Regeringen beskrev i samband med första asylprocedurdirektivets
            implementering år 2009:
          </p>
          <p xml:id="i-UansSKB2cZrRSPMXz2u4bW">
            Ett sådant påskyndat förfarande kan t.ex. användas för sökande
            från vissa länder, för sökande utan identitetshandlingar eller
            för sökande som inte söker asyl vid inresetillfället. Ofta är
            syftet med bestämmelser om påskyndat förfarande att skapa en signaleffekt
            för att på förhand minska antalet sökande av den aktuella kategorin.
          </p>
          <p xml:id="i-8sUWgF3Vy3FaUN55cWn5Uo">
            […]
          </p>
          <p xml:id="i-ECPyDeWJe7tisNqGtpu1j5">
            I svensk utlänningsrätt saknas […] turordningsregler för handläggningen
            av olika kategorier av ärenden. I stället gäller den allmänna
            bestämmelsen i 7 § FL att ett ärende ska handläggas så enkelt,
            snabbt och billigt som möjligt. Regeringen finner inte skäl att
            införa några särskilda förfaranden för påskyndade och prioriterade
            ärenden.
          </p>
          <p xml:id="i-4zZU8x2a7tk6LTvCM4KVV7">
            Som framgår nedan i avsnitt Mottagning av asylsökande och nyanländas
            etablering föreslår Sverigedemokraterna att Mottagningsutredningens
            förslag om ankomstcenter genomförs, i form av transitcenter där
            asylsökandes ansökan ska utredas, och där asylsökande ska vistas
            tills de antingen beviljas uppehållstillstånd eller avlägsnas
            från Sverige. Detta förutsätter till stor del att Sverige också
            implementerar EU-rättens möjligheter till bl.a. gränsförfaranden
            och påskyndade förfaranden i asylärenden.
          </p>
          <p xml:id="i-NTYgGgYS3LXAr846J57x7Q">
            Sådana påskyndade förfaranden bör vara aktuella bl.a. om den
            asylsökande enligt ovan kommer från ett säkert ursprungsland,
            eller har lämnat oriktiga uppgifter eller falska handlingar, förstört
            nödvändiga handlingar, lämnat uppenbart inkonsekventa och motsägelsefulla,
            klart falska eller uppenbart osannolika uppgifter; lämnat in en
            ansökan endast för att försena verkställigheten av ett avlägsnandebeslut,
            rest in olagligen och utan goda skäl hållit sig undan från myndigheterna,
            eller på allvarliga grunder, t.ex. genom misstänkt brottslighet
            eller samröre med våldsbejakande religiösa eller ideologiska idéströmningar,
            kan betraktas som en fara för den inre säkerheten och den allmänna
            ordningen
          </p>
          <head type="h3" xml:id="i-XSXzRQM44q7fxaLutvwLAE">
            Ställ högre krav på asylsökande
          </head>
          <p xml:id="i-Rzhjpettitdzvhn1dHudqa">
            Sverigedemokraternas förslag: EU-rättens möjligheter att ställa
            högre beviskrav ska till fullo implementeras i svensk rätt.
          </p>
          <p xml:id="i-Uzkd6VCjz57KgMewf8ZdoM">
            Utöver de nyss beskrivna bestämmelserna i asylprocedurdirektivet,
            framgår i skydds­grundsdirektivet (2011/95/EU) andra möjligheter
            för medlemsstaterna att ställa höga krav. Till exempel får medlemsstaterna
            betrakta det som den sökandes skyldighet att så snart som möjligt
            lägga fram alla faktorer som behövs för att styrka en ansökan
            om internationellt skydd. Det innebär att huvudregeln är att den
            sökande ska styrka alla omständigheter som åberopas för grund
            för en ansökan om asyl, med relevanta utsagor och handlingar.
          </p>
          <p xml:id="i-9THDQMncym8p1Vy38LbPTn">
            Undantag från huvudregeln att den sökande ska styrka sin ansökan
            ska endast medges om en rad omständigheter föreligger, bl.a. att
            sökanden gjort en genuin ansträngning för att styrka sin ansökan,
            att alla relevanta faktorer som den sökande förfogar över har
            lagts fram och en tillfredsställande förklaring har lämnats till
            varför andra relevanta faktorer saknas, att sökandens uppgifter
            befinns vara sammanhängande och rimliga och inte strider mot tillgänglig
            specifik och allmän information som rör den sökandes ärende, att
            sökanden har ansökt om internationellt skydd så tidigt som möjligt
            eller framfört goda skäl till varför han eller hon inte gjort
            det, och att sökandens allmänna trovärdighet är fastställd.
          </p>
          <p xml:id="i-KxitDVj5h9JQghqh5aEMNy">
            Av asylprocedurdirektivet följer även att medlemsstaterna får
            förutsätta att en sökande implicit har återkallat eller avstått
            från sin ansökan om asyl, i synnerhet om det kunnat fastställas
            att sökanden har underlåtit att besvara en begäran om att lämna
            information av betydelse för ansökan enligt ovan, om inte sökanden
            inom rimlig tid kan visa att hans eller hennes underlåtenhet beror
            på omständigheter som han eller hon inte rådde över. Därefter
            har medlemsstaterna möjlighet att begagna sig av särskilda regler
            för en efterföljande ansökan, inklusive en möjlighet att endast
            pröva ansökan om sökanden utan egen förskyllan i det tidigare
            förfarandet var oförmögen att göra gällande vissa förhållanden.
          </p>
          <p xml:id="i-QXYidKUGyiyWE3Uk5PZjYz">
            Dessa bestämmelser har endast i begränsad omfattning implementerats
            i svensk rätt. Ett stort problem i sammanhanget är att asylsökanden
            ofta saknar eller gjort sig av med t.ex. identitetshandlingar,
            vilket innebär att den sökandes berättelse ensamt kommit att få
            ligga till grund för prövningen. Regeringen har samtidigt understrukit
            i förarbeten till utlänningslagen vikten av att beviskraven inte
            ställs alltför högt när det gäller påståenden om risk för förföljelse,
            och att någon fullständig bevisning som klart styrker att det
            finns en sådan risk sällan kan läggas fram, med slutsatsen att
            sökandens berättelse därför bör godtas om den framstår som trovärdig
            och sannolik. Direktivets uppräkning av relevanta faktorer vid
            bedömningen av asylskäl har heller inte ansetts vara uttömmande,
            medan bestämmelserna om implicit återtagande och efterföljande
            ansökan ansågs redan uppfyllda. Vidare tillämpas i svensk migrationsrätt
            en princip ur UNHCR:s handbok, “benefit of the doubt”, tvivelsmålets
            fördel, som innebär, då sökanden inte kan bevisa sina påståenden,
            att de betraktas till den sökandes fördel.
            <ref target="i-VRsThaXEsZoDYhGy9J6FxM">
              [23]
            </ref>
          </p>
          <p xml:id="i-7EbQxj4wXTzm9yW2RvUPMg">
            Sverige tillämpar alltså en väsentlig bevislättnad i förhållande
            till vad EU-rätten kräver. Det finns således stora förutsättningar
            att drastiskt höja beviskraven och den sökandes skyldighet att
            styrka sin ansökan i förhållande till vad som gäller i nuvarande
            lagstiftning. Ett sådant genomförande kan antas få stora effekter
            för andelen beviljade ansökningar.
          </p>
          <p xml:id="i-VdDGvrxcmDXNvKpovaxQpD">
            Ett genomförande av skyddsgrundsdirektivets krav skulle således
            innebära att den som inte på egen hand kan styrka sin ansökan
            om internationellt skydd och inte har ansökt om internationellt
            skydd så tidigt som möjligt, exempelvis genom att ha passerat
            ett säkert tredjeland på väg till Sverige, inte ska beviljas asyl
            i Sverige. Om kriterierna inte är uppfyllda för att undantag från
            huvudregeln om att den sökande ska styrka sin ansökan ska vara
            möjlig, ska ansökan ses som ogrundad och avvisning ska kunna ske
            omedelbart.
          </p>
          <head type="h3" xml:id="i-HMdRhhdZDSVBRdbcvwTTB5">
            Begränsa rätten till offentliga biträden i asylärenden
          </head>
          <p xml:id="i-NEfHTsGEKEwAJaAU55AT62">
            Sverigedemokraternas förslag: Bestämmelserna om asylsökandes
            rätt till offentligt biträde ska anpassas till miniminivån enligt
            våra internationella åtaganden och EU-rätten.
          </p>
          <p xml:id="i-GgUzeqakjWKXvYzX1nJs7A">
            Rätten till offentligt biträde i asylprocessen regleras i utlänningslagen
            och föreligger vid ärenden och mål om avvisning, utvisning, verkställighet
            av densamma vid inhibition eller om personen har hållits i förvar
            mer än tre dagar. Rätten föreligger även vid överklagande i fråga
            om statusförklaring och utlänningen finns i Sverige och det inte
            är uppenbart att överklagandet inte kommer att bifallas. Viss
            mer gynnsam reglering finns för barn.
          </p>
          <p xml:id="i-F3xeeyZ2Rskr1ch25rNHRY">
            Motsvarande bestämmelser återfinns i asylprocedurdirektivet.
            Direktivet ger dock möjlighet till differentiering gällande rätten
            till offentligt biträde och huruvida medlemsstaten ska erbjuda
            detta kostnadsfritt eller inte. Möjlighet till rättsligt biträde
            ska finnas i alla skeden av ett asylförfarande. Detta ska dock,
            som lägstanivå, ske på egen bekostnad. Motsvarande regel om egen
            bekostnad återfinns inte i svensk rätt. En viss särreglering för
            ensamkommande barn finns, då medlemsstaterna ska tillse att de
            garanteras rätt till offentligt finansierat biträde.
          </p>
          <p xml:id="i-FTXWwAdYKRz6tkYbynM5zT">
            Motsvarande övergripande åtaganden finns i Europakonventionen,
            i vilken det framgår att var och en har rätt till en rättvis rättegång.
            Detta har återkommande ansetts innefatta parternas likställdhet
            och därmed tillgång till offentligt biträde. För straffrättsliga
            förfaranden finns ett åtagande om rättshjälp, något som inte specificeras
            för andra förfaranden.
          </p>
          <p xml:id="i-EzpgW6UChcGBheJQ9vxqp6">
            Sverigedemokraterna delar åsikten att det bör finnas en tillgång
            till offentligt biträde. Dels för att tillvarata den enskildes
            intressen, dels för att garantera en rättvis rättegång enligt
            våra internationella åtaganden. Sverige bör dock i denna fråga
            göra skillnad på huruvida staten ensam ska stå för kostnaderna
            för det rättsliga biträdet i asylprocessen, och i vilken mån den
            sökande ska betala, eller återbetala, kostnaden för detta. Givet
            diskrepansen mellan våra internationella åtaganden, den unionsrättsliga
            regleringen och svensk rätt så finns tydligt utrymme att genomföra
            detta.
          </p>
          <head type="h3" xml:id="i-F91xJrhZSUMJYqpDDQ5DK5">
            Begränsa rätten till tolk i asylärenden
          </head>
          <p xml:id="i-HYsfez2SSTUbeeg43GJtLD">
            Sverigedemokraternas förslag: Bestämmelserna om asylsökandes
            rätt till tolk ska anpassas till miniminivån enligt våra internationella
            åtaganden och EU-rätten.
          </p>
          <p xml:id="i-Nz87aNBXRL1JLNktgk46FU">
            Svensk rätt har för närvarande en omfattande rätt till tolk för
            de som inte behärskar svenska. Rätten föreligger enligt förvaltningslagen
            vid all kontakt med myndigheter. Rätten till tolk i asylprocessen
            regleras också i unionsrätten. Vi har även genom Europakonventionen
            åtagit oss att i vissa fall bistå med tolk utan kostnad, om än
            vid straffrättsliga förfaranden. Rätten till tolk i övriga förfaranden
            ligger under principen om rätt till en rättvis rättegång. Liksom
            gällande offentligt biträde har inga åtaganden skett gällande
            finansiering av densamma, varför unionsrätten kan nyttjas till
            fullo.
          </p>
          <p xml:id="i-FxBzgZkq2fv4tpmzeKaRy5">
            Rätten till tolk i asylprocessen utgår inom unionsrätten främst
            asylprocedurdirektivet, som föreskriver en rätt till offentligt
            finansierad tolkning i de förfaranden som omfattas av vissa artiklar
            i tredje kapitlet i samma direktiv. Rätten till offentligt finansierad
            tolk rör huvudsakligen de delar av processen där myndigheten kallar
            in den sökande för muntliga delar av processen. Det saknas krav
            på offentlig finansiering av tolkar i övrigt. Det torde dock vara
            i offentlighetens intresse att tillse att domstolsförhandlingar
            och liknande processer fortgår smidigt i syfte att undvika merkostnader
            i utdragna processer.
          </p>
          <p xml:id="i-JGRudcXReD9RU6wGQVW63z">
            I den mån tolk nyttjas i de fall där unionsrätten för närvarande
            kräver att medlems­staterna står för kostnader bör det offentliga
            alltjämt stå för kostnaden. I de fall det ligger i det offentligas
            intresse att processen fortlöper smidigt bör tolk nyttjas men
            staten bör stå för kostnaden och kräva ut motsvarande summa av
            den sökande efter att processen avslutats.
          </p>
          <head type="h3" xml:id="i-Po2KDhAqp33d59HUPqvqQn">
            Ge Migrationsverket ett särskilt uppdrag för uppdaterad landinformation
          </head>
          <p xml:id="i-R7gRsfEm5AUEjbbWfjmJUr">
            Sverigedemokraternas förslag: Migrationsverket ska ges ett särskilt
            uppdrag att upprätthålla detaljerad och uppdaterad landinformation.
          </p>
          <p xml:id="i-BUzedxDGygiC6fx16NyfgX">
            Sverigedemokraterna instämde i stort med Migrationskommitténs
            uppfattning om rättssäkerheten i asylprocesserna. Vi ansåg dock
            att frågan om uppdaterad och tillförlitlig landinformation förbisetts.
            Vi beklagar att regeringen inte heller har berört frågan.
          </p>
          <p xml:id="i-R9sudADqYMWJVXC5heuf3h">
            Migrationsverkets verksamhet bygger till stor del på landinformation
            som verket erhåller från en rad olika källor. Utifrån landinformationen
            kan myndighetens medarbetare utreda ärenden, och fatta korrekta
            beslut som avspeglar förhållanden i utlandet. Det är i allra högsta
            grad avgörande att informationen är korrekt, och ständigt hålls
            uppdaterade. Detta gäller i synnerhet om målen om ett ökat återvändande
            ska kunna nås, och om Sverige på allvar ska kunna implementera
            EU-rättens bestämmelser om säkra ursprungsländer och säkra tredjeländer.
            Det kan härvidlag noteras att ett land som Danmark, som liksom
            Sverige åtagit sig att följa folkrättsliga instrument som flyktingkonventionen
            eller Europakonventionen, genomför både återvandring- och återvändandeanstalter
            gentemot Syrien. Migrationsverket har däremot ansett landet vara
            för farligt för detta.
          </p>
          <p xml:id="i-PSZ7wGTK4mJmBk1XM7PACW">
            Sverigedemokraterna föreslår därför att Migrationsverket får
            ett särskilt utökat uppdrag att upprätthålla detaljerad och uppdaterad
            landinformation, i synnerhet vad gäller sådana länder som kan
            vara en källa till oönskad migration. Uppdraget kan med fördel
            genomföras i samarbete med utlandsmyndigheterna.
          </p>
          <head type="h2" xml:id="i-SuRDk4LzBURDGi1KhQTmZG">
            Skyddsgrunder
          </head>
          <head type="h3" xml:id="i-2hzsbRKXt3yj32KFLRjRz1">
            Avskaffa övrigt skyddsbehövande och liknande begrepp
          </head>
          <p xml:id="i-21Me9E2etrMJmGXbehVrSw">
            Sverigedemokraternas förslag: Utöver att skyddsgrunden övrigt
            skyddsbehövande utmönstras, ska övriga skyddsgrunder som går utöver
            den strängaste möjliga tolkningen av våra internationella åtaganden
            och EU-rätten, utmönstras.
          </p>
          <p xml:id="i-2kd45RRW95n7QaNMHAmxXm">
            Sverigedemokraterna instämmer med regeringens förslag vad avser
            övrigt skydds­behövande. Sverige måste anpassa sig till den absoluta
            miniminivån enligt EU‑rätten, och därmed avskaffa övriga skyddsgrunder,
            om detta inte med säkerhet skulle strida mot ett internationellt
            åtagande som vi förbundit oss till.
          </p>
          <p xml:id="i-PGFehXnN4MVUV8rTzLrt3t">
            Det bör förstås noteras att denna process att gå utöver internationella
            miniminivåer pågått under en lång tid, och fått långtgående följder.
            I 1968 års proposition om riktlinjerna för migrationspolitiken
            fastlade föredragande departementschefen följande om folkrättsliga
            bestämmelser i Sverige.
          </p>
          <p xml:id="i-Ln9LzXtMi2U91DrNH581zP">
            Dessa asylbestämmelser har i praxis tillämpats generöst. Det
            har tagit sig uttryck inte bara i att kraven på utredning om att
            fråga är om politisk flykting sätts lågt utan också däri att även
            flyktingar som inte omfattas av [1954 års utlänningslags] asylbestämmelser
            har fått fristad här.
            <ref target="i-QGym3pSPsCL1KWPjXU7b33">
              [24]
            </ref>
          </p>
          <p xml:id="i-LvP9HS7mTr9hMjWVDQKmXg">
            I linje med detta infördes 1976 nya skyddsgrunder i svensk lag
            för krigsvägrare, desertörer och andra grupper, vilket enligt
            föredragande statsrådet lagfäste ”den praxis som sålunda finns
            sedan åtskilliga år tillbaka”.
            <ref target="i-XGgeLHgS9Z4HbdyfdZZSwz">
              [25]
            </ref>
            Med 1989 års utlänningslag (1989:529) började begreppet ”de factoflykting”
            användas om en rad grupper som egentligen inte var flyktingar,
            men likväl åtnjöt liknande privilegier i svensk rätt.
            <ref target="i-EqNuL2udgphBQ4bVEb2xLH">
              [26]
            </ref>
            År 1997 blir dessa i stället till skyddsbehövande i övrigt, vilket
            också blir det begrepp som införs i den nuvarande utlänningslagen
            (2005:716).
          </p>
          <p xml:id="i-SbaJkpu7rbjtdCvPPUo19c">
            När EU:s skyddsgrundsdirektiv implementerades i svensk lag 2009
            valde regeringen i stället att skapa skyddsgrunden alternativt
            skyddsbehövande, som i viss mån motsvarade det som tidigare kallats
            skyddsbehövande i övrigt. Däremot ansåg man likväl att en ytterligare
            skyddsgrund behövdes, som alltså blev dagens övrigt skyddsbehövande.
            <ref target="i-1teBLJ7gW12XqXExfZiyF">
              [27]
            </ref>
            Det är alltså denna skyddsgrund som tillfälliga lagen satte ur
            spel, och som Migrationskommittén, liksom regeringen, nu vill
            avskaffa. Precis när det gällde permanenta uppehållstillstånd
            har därmed cirkeln har återigen slutits.
          </p>
          <p xml:id="i-XQtLiq5MEviFLfSuCyULB8">
            Sverigedemokraterna instämmer som sagt med både kommitténs och
            regeringens bedömning: institutet övrigt skyddsbehövande bör avskaffas
            permanent. Men mot bakgrund av hur utvecklingen sett ut de senaste
            decennierna, med alltmer utvidgade skyddsgrunder och juridiska
            figurer för att fler utlänningar ska få stanna på olika humanitära
            grunder, anser vi att processen för att återställa ordningen i
            utlänningsrätten inte är slutförd.
          </p>
          <p xml:id="i-W5VKa8pPuA22ZdKDee6VXA">
            Det bör i detta sammanhang erinras att det finns särskilda skäl
            för att Sverige anammar en sträng lagstiftning. Dessa skäl bottnar
            främst i de senaste decenniernas migrationspolitik, och det nuvarande
            tillståndet i Sverige, i termer av utanförskap, integrationsskuld
            och kriminalitet. Inget annat land i EES, eller ens den industrialiserade
            världen, har haft en sådan generös lagstiftning som Sverige, och
            inget annat land lider av de integrationsproblemen vi lider av.
            Svensk politik måste därmed under överskådlig tid anpassas till
            just svenska förutsättningar, och inte till vad som är rimligt
            i andra länder.
          </p>
          <p xml:id="i-T5U3JuaLpngifZb23xxNE4">
            Uppehållstillstånd bör därför när det gäller asylfall aldrig
            beviljas annat än i fall då ett avslag med säkerhet skulle strida
            mot ett svenskt konventionsåtagande. Frågan bör utredas vidare,
            med målet att svensk utlänningslagstiftning blir den strängaste
            i EES, med minsta möjliga marginal till miniminivåerna.
          </p>
          <head type="h3" xml:id="i-BKFhHrEJCVCFR9Q51L9M8x">
            Sänk tillståndslängden för alternativt skyddsbehövande
          </head>
          <p xml:id="i-TzgwXAJCQcixxd9oTUpXhr">
            Sverigedemokraternas förslag: Det första uppehållstillståndet
            som beviljas alternativt skyddsbehövande ska vara i högst tolv
            månader.
          </p>
          <p xml:id="i-WWyAwUqi6sbJqoGSRxquKd">
            Regeringen har liksom Migrationskommittén föreslagit att alternativt
            skyddsbehövande ska beviljas uppehållstillstånd om tretton månader.
            Detta går utöver den miniminivå på tolv månader som EU-rätten
            fastställer, men stämmer överens dels med den tillfälliga lagens
            bestämmelser, dels det svenska folkbokföringssystemets krav på
            att en utlänning vid tiden för folkbokföringen kan styrka laglig
            vistelse åtminstone ett år framåt. Skulle utlänningar i stället
            beviljas uppehållstillstånd på endast ett år, skulle det finnas
            en risk att de skulle vägras folkbokföring, och därmed helt falla
            utanför det svenska systemet både vad gäller integration och välfärd.
          </p>
          <p xml:id="i-H21odTo152pGy5nBC2FoKS">
            Sverigedemokraterna föreslår nedan, i avsnittet Mottagning av
            asylsökande och nyanländas etablering, att såväl asylsökande som
            de som nyligen beviljats asyl ska omfattas av särskilda regler,
            skilda från befolkningen i övrigt. Därmed bortfaller argumentet
            om folkbokföringen. Vidare noterar vi att det finns undantag i
            folkbok­föringslagstiftningen, som medger att utlänningar likväl
            kan folkbokföras under dessa omständigheter.
          </p>
          <p xml:id="i-BfbthPQhvwDjy7uksjzZRU">
            Vid en sammantagen bedömning anser Sverigedemokraterna att värdet
            av att anamma absoluta miniminivå i utlänningsrätten väger tyngre
            än eventuella farhågor kring folkbokföringssystemet. Vi anser
            därför att alternativt skyddsbehövande endast ska beviljas uppehållstillstånd
            på tolv månader vid första ansökan, i enlighet med EU-rättens
            miniminivå. Följande uppehållstillstånd ska gälla i högst två
            år, så som kommittén och nu regeringen föreslagit, och i enlighet
            med EU-rätten.
          </p>
          <head type="h3" xml:id="i-DCSPX4wSSgCyiXTzbYu6KC">
            Säkerhetsventil på absoluta miniminivå
          </head>
          <p xml:id="i-7oSwFnUgxRNNYQ2qAknfdw">
            Sverigedemokraternas förslag: En eventuell säkerhetsventil i
            utlänningsrätten ska anpassas till den absoluta miniminivån enligt
            folkrätten, på ett sätt som motsvarar tillfälliga lagen. Tillståndstiden
            ska vara tolv månader.
          </p>
          <p xml:id="i-CXiyfCT2iLuMfpcLQot2Sn">
            Uppehållstillstånd ska endast få beviljas om utlänningen fört
            en hederlig vandel under vistelsen i Sverige.
          </p>
          <p xml:id="i-SoTyhdSFoS3eet21swCDr">
            Sverigedemokraterna instämde i Migrationskommitténs bedömning
            att en säkerhets­ventil sannolikt alltjämt är nödvändig i utlänningsrätten
            på grund av Sveriges internationella åtaganden. Vi instämde också
            i lagrådets kritik mot den formulering som under den tillfälliga
            lagen varit gällande. Vi ansåg dock att det var helt nödvändigt,
            givet de senaste årens svåra migrations- och integrationskris,
            att Sverige alltjämt sluter sig till miniminivån enligt internationell
            rätt. Vår uppfattning härvidlag har inte förändrats. En eventuell
            säkerhetsventilen måste vara en ren säkerhetsventil, för mycket
            svåra och ovanliga undantagsfall. Utgångspunkten bör därför vara
            att utlänningslagens bestämmelse motsvarar den praxis som varit
            gällande under tillfälliga lagen, då tillstånd endast kunde beviljas
            ”om det skulle strida mot ett svenskt konventionsåtagande att
            avvisa eller utvisa utlänningen”.
          </p>
          <p xml:id="i-ZQ7UNjhdRuvRAhv32VUWR">
            Regeringen har dock åsidosatt kommitténs bedömning, och i stället
            föreslagit en skyddsgrund som inte bara går utöver vad som gällt
            under den tillfälliga lagen, men också långt utöver vad som någonsin
            gällt i både dagens och tidigare utlänningslagar. Förslaget innebär
            dels en återgång till de generösa formuleringar som var i kraft
            före den tillfälliga lagen, dels en särskild bestämmelse för att
            vuxna ska betraktas så som barn om de fått en särskild anknytning
            till Sverige.
          </p>
          <p xml:id="i-KJqnDi3DFiiorhbSDYmPe9">
            Detta rekvisit förekommer enligt praxis i många olika fall, bl.a.
            om en utlänning vistats i Sverige med arbete under två år. Även
            en kortare tid kan i vissa fall räknas. Det innebär i praktiken
            att en utlänning som haft ett uppehållstillstånd i två år, men
            sedan utvisats för han inte uppfyllt kraven för att få stanna,
            ändå skulle få stanna i Sverige. Utlänningsrätten skulle i praktiken
            sättas ur spel, och rätten att vistas i Sverige blir en fråga
            om tid i stället för lagstadgade krav. Det går emot många decennier
            av svensk migrationslagstiftning, men också principen om den reglerade
            invandringen som sådan. Sverigedemokraterna kan således inte ställa
            sig bakom dylika förslag.
          </p>
          <p xml:id="i-Nu9m25tLQujCGU26jcUW3Z">
            Än mer problematiskt är att även vistelse utan uppehållstillstånd
            skulle räknas in. Visserligen skriver regeringen uttryckligen
            att det endast ska vara laglig vistelse som omfattas, men samtidigt
            ska även den tid en utlänning vistats i Sverige utan tillstånd,
            som asylsökande, räknas. Det innebär, återigen, att möjligheten
            att få uppehållstillstånd blir en fråga om tid, snarare än faktiska
            krav som uppfylls. Det bör också erinras om det nyliga avgörandet
            i Migrationsöverdomstolen, genom vilket en utlänning som vistats
            i Sverige en lång tid fick uppehållstillstånd ändå, just av humanitära
            skäl.
            <ref target="i-WFRRSqk1TV434TP5LNAUZE">
              [28]
            </ref>
            Givet att detta skedde under dagens strängare lagstiftning är
            det uppenbart att så också skulle ske med regeringens förslag.
          </p>
          <p xml:id="i-XqxkSWLaqFN73ffZmH51Ti">
            Det bör dock sägas att även kommitténs förslag var bristfälligt.
            Särskilt graverande var att ingenting sades om vandelsfrågan.
            Visserligen sker i dagsläget en viss prövning genom att bestämmelserna
            om skäl mot att bevilja uppehållstillstånd (jfr 5 kap. 17 §),
            tillämpas. Men som tidigare nämnt, i avsnittet Avskaffandet av
            permanent uppehålls­tillstånd, har Sverige år efter år fått allt
            färre möjligheter att både avslå en tillstånds­ansökan på grund
            av vandel, men också återkalla ett tillstånd och utvisa en utlänning,
            av dessa skäl.
          </p>
          <p xml:id="i-U1vG5rYz7zTnmgeAMe6APf">
            Givet de stora problem som Sverige nu har med utanförskap, fattigdom,
            men även kriminalitet och asocialt beteende, såsom drogmissbruk,
            prostitution, bidragsfusk och andra sätt att sko sig på samhället
            och sin omgivning, måste vart förslag till nödventil anses omöjligt
            om inte ordentliga krav på hederlig vandel ställs. Givet också
            att möjlig­heten att beviljas uppehållstillstånd genom en säkerhetsventil
            har en sådan undantags­karaktär, och är att betrakta som en förmån
            från samhällets sida, bör det ställas höga krav. Det bör alltså
            uttryckligen framgå att ett sådant uppehållstillstånd ska villkoras
            av hederlig vandel, i bred bemärkelse. Härvidlag bör våra förslag
            rörande just hederlig vandel i avsnittet Medborgarskap, nedan,
            beaktas.
          </p>
          <p xml:id="i-7pVJvuF2ZfSzRQyzox5EA4">
            I enlighet med vad som sagts ovan om tillståndslängden för skyddsbehövande,
            bör uppehållstillståndstiden i dessa fall bestämmas till högst
            tolv månader.
          </p>
          <p xml:id="i-NEzMx9T3VG2u7kh7eanpMN">
            Sammanfattningsvis föreslår således Sverigedemokraterna att uppehållstillstånd
            genom säkerhetsventilen endast ska beviljas i sådana fall som
            motsvarar praxis enligt tillfälliga lagen, och om utlänningen
            under vistelsen i Sverige fört en hederlig vandel. Tillståndet
            ska vara i högst tolv månader.
          </p>
          <p xml:id="i-SMsYrKr9QTAdPFvFD6Yfpd">
            En kommande utredning i denna fråga bör särskilt undersöka kopplingen
            mellan denna nödventil, och övriga likande institut i utlänningsrätten,
            såsom 5 kap. 3 § tredje stycket 3, eller 16 § tredje stycket 1.
            Det vore orimligt ifall det fanns flera lager av nödventiler i
            lagstiftningen, och undantag i stället blev till regel, så som
            tidigare skett i svensk utlänningsrätt. Ett nej måste vara ett
            nej, och en fortsatt urholkning av svensk lag måste stoppas.
          </p>
          <head type="h2" xml:id="i-7WMCAwkCz1hwEV96yDqGHA">
            Verkställighetshinder
          </head>
          <head type="h3" xml:id="i-CE7hoxg35oPLxtywNDsve7">
            Begränsa definitionen av verkställighetshinder till miniminivån
          </head>
          <p xml:id="i-FB86ptrjX2vkZfnLMfgg8t">
            Sverigedemokraternas förslag: Definitionen av verkställighetshinder
            i utlänningslagen ska anpassas till de absoluta minimikraven enligt
            Sveriges internationella åtaganden.
          </p>
          <p xml:id="i-9NiRKBWzfzqaRyxZcAS7n1">
            Bestämmelserna om verkställighetshinder innebär att en utlänning
            inte kan avlägsnas från Sverige till ett land där utlänningen
            riskerar skyddsgrundande behandling, som tortyr eller dödsstraff.
            Utlänningen får alltså inte refouleras, vilket betecknas som non‑refoulement-principen.
            Bestämmelser härom har funnits i svensk lagstiftning sedan i vart
            fall 1954 års utlänningslag kom till. Sådana regler bör även fortsatt
            finnas så som Migrationskommittén och regeringen föreslagit.
          </p>
          <p xml:id="i-PW96H5ZWm78kLtwwBdBxp6">
            Till skillnad från dem båda anser dock Sverigedemokraterna att
            regelverket, så som i andra fall som beskrivits ovan, gått långt
            utöver vad som är nödvändigt enligt både folkrätten och EU-rätten.
            Svenska regeringar har i flera år konsekvent valt att införa en
            alltmer bred marginal när det gäller verkställighetshinder, till
            förfång för Sveriges möjlighet att avlägsna icke-önskvärda utlänningar.
            Bestämmelserna om verkställig­hetshinder i utlänningslagen bör
            därför revideras, så att verkställighetshinder ska anses föreligga
            i färre fall. Målsättningen bör vara att anamma den absoluta miniminivån
            enligt våra folkrättsliga åtaganden.
          </p>
          <p xml:id="i-V7SPbkvG6mnM9eXPZdcgmH">
            För övrigt anser vi, så som framgått i avsnittet Avskaffandet
            av permanent uppe­hållstillstånd, att permanent uppehållstillstånd
            helt ska utmönstras ur utlänningsrätten, och därför inte ska komma
            på fråga i fall av verkställighetshinder.
          </p>
          <head type="h3" xml:id="i-TkhMwr3DirtrF5Ex2fXpXn">
            Utvisa grova brottslingar oavsett om de löper risk i hemlandet
          </head>
          <p xml:id="i-2Fd3yrMdZ4WnWeSQjLeHgD">
            Sverigedemokraternas förslag: Verkställighetshinder ska inte
            anses föreligga om det finns skälig anledning att anta att personen
            i fråga utgör en fara för säkerheten eller om personen dömts för
            synnerligen grovt brott.
          </p>
          <p xml:id="i-QNZSYSNwdDLyWxnCo5a31N">
            Utöver att definitionen av verkställighetshinder ska revideras
            enligt ovan, bör non‑refoulement-principen diskuteras, alltså
            förbudet att utvisa utlänningar om det föreligger risk för skyddsgrundande
            behandling. För närvarande kan en utlänning begå vilka brott som
            helst i Sverige och ändå vara skyddad mot att någonsin utvisas,
            om det föreligger risk för skyddsgrundande behandling i hemlandet.
            Verkställighetshindret är alltså absolut.
          </p>
          <p xml:id="i-NAQR5DJJQha9Uzc5Eehwqn">
            Samtidigt noterar vi att det i flyktingkonventionen klart framgår
            att en utlänning som begått vissa synnerligen grova brott, inte
            längre ska ha rätt till skydd mot refoulering, och alltså kan
            utvisas. Även om principen om non-refoulement finns uttryckt även
            i andra folkrättsliga dokument som Sverige åtagit sig att följa,
            såsom Europakonven­tionen om de mänskliga rättigheterna, anser
            Sverigedemokraterna att frågan bör tas upp till diskussion.
          </p>
          <p xml:id="i-CUoEwk9myXvP4zdhAfCEv2">
            Det måste framstå som orimligt, rentav stötande mot rättskänslan,
            att en utlänning som våldtagit och torterat, begått grova brott
            mot freden eller mot mänskligheten, eller begått terroristdåd
            och andra brott mot Sverige, ska åtnjuta Sveriges skydd. Någonstans
            måste en princip om eget ansvar träda in, och utlänningen därmed
            i praktiken ha undanröjt sitt eget verkställighetshinder.
          </p>
          <p xml:id="i-SpyHPjAhADdEqmcWmzqYm8">
            Vi anser alltså att en utlänning som dömts i allmän domstol för
            sådan synnerligen grov brottslighet att personen utgör en samhällsfara,
            ska kunna verkställas även om det finns risk för sådan skyddsgrundande
            behandling som annars skulle föranleda verkställig­hetshinder.
            Verkställighetshinder ska inte anses föreligga för en sådan utlänning.
          </p>
          <head type="h3" xml:id="i-JuxVFyzcZiQtTcRTumHYT9">
            Utred nya möjligheter att verkställa utvisningar
          </head>
          <p xml:id="i-UccN2i5JCvQR8JK9TCSM7K">
            Sverigedemokraternas förslag: Möjligheten att utvisa en sådan
            utlänning till ett tredjeland eller genom försäkringar för undanröjande
            av verkställighetshinder, ska utredas.
          </p>
          <p xml:id="i-NV5pbujsSXGrr2636wmGHn">
            Att refoulera en utlänning, utvisa honom eller henne till en
            plats där det finns risk för skyddsgrundande behandling, bör vara
            en sista utväg. Om möjligt bör en i stället utvisning genomföras
            till ett tredjeland, eller genom avtal om försäkringar för undan­röjande
            av verkställighetshinder, så som vissa andra länder gjort. Sålunda
            kan Sverige freda sina gränser från grovt kriminella utlänningar,
            och slippa härbärgera dem. Till saken hör att Sverige har bland
            världens högsta kostnader för anstaltsplatser, varför en lyckad
            utvisning av brottslingar innebär en stor besparing för det svenska
            samhället.
          </p>
          <p xml:id="i-K3Ut3kizptGoRyn6Cgfeha">
            I avsnittet Avlägsnande av utlänningar nedan, finns vidare förslag
            på förbättrade samarbeten och avtal med tredjeländer för att få
            till stånd utvisningar.
          </p>
          <head type="h3" xml:id="i-9x8W7gcuVQY1fsAYqCyue5">
            Sätt kriminella utvisningsdömda i förvar
          </head>
          <p xml:id="i-NzdfzViTUVG1z73QNA5Pa2">
            Sverigedemokraternas förslag: Föreligger hinder för verkställighet
            av beslut om utvisning som meddelats av allmän domstol, ska utlänningen
            sättas i förvar, såvida det inte är uppenbart obehövligt.
          </p>
          <p xml:id="i-P6Lqivtpc41MUdKLsU5Wcd">
            En utlänning som dömts till utvisning av allmän domstol för ett
            brott som inte uppfyller de nyssnämnda kraven för att refouleras,
            ska i stället alltid tas i verkställighetsförvar när beslutet
            vunnit laga kraft, och tidsfristen för frivillig hemresa löpt
            ut, om det inte är uppenbart obehövligt. I annat fall bör utlänningen
            på annat sätt omhändertas så att utlänningen inte tillåts röra
            sig fritt i samhället, utan inväntar verkställandet av utvisningen.
          </p>
          <head type="h3" xml:id="i-WfeAWXx5xLrzmgu3EBU34A">
            Kort uppehållstillstånd vid verkställighetshinder
          </head>
          <p xml:id="i-Pkvo8UxXZWCvhtdc3bw5ZU">
            Sverigedemokraternas förslag: Föreligger hinder för verkställighet
            av beslut om utvisning som meddelats av Migrationsverket, får
            utlänningen beviljas ett tidsbegränsat uppehållstillstånd om högst
            12 månader. Ett nytt sådant tillstånd för beviljas efter ansökan.
          </p>
          <p xml:id="i-HnebtLSwkSg73NwjPZywAw">
            En utlänning som inte dömts för brott, och för vars utvisning
            det föreligger verkställig­hetshinder, ska dock inte refouleras,
            utan bör kunna erhålla ett tidsbegränsat uppehålls­tillstånd.
            Längden på tillståndet ska, till skillnad från kommitténs och
            regeringens förslag, och i enlighet med vad som tidigare framgått
            om längden på uppehållstillstånd för skyddsbehövande, vara i högst
            tolv månader. Sannolikt lär tillstånden i många fall kunna beviljas
            för endast ett par månader. Ett nytt sådant uppehållstillstånd
            får efter ansökan beviljas om verkställighetshinder alltjämt föreligger.
          </p>
          <head type="h1" xml:id="i-Qxrh7e5cmPfQ2Kgxta1z2K">
            Mottagandet av asylsökande och nyanländas etablering
          </head>
          <head type="h3" xml:id="i-QKmiFH66iX8A7RNg2SGX9v">
            Bakgrund och problem med dagens ordning
          </head>
          <p xml:id="i-L46jFFFNVgun3TDTK61c9a">
            Sverigedemokraternas bedömning: Staten har över tagit ett allt
            större ansvar för mottagandet av asylsökande. Samtidigt har flera
            statliga reformer missgynnat kommunerna, såsom införandet av EBO,
            eller möjligheten att tvångsanvisa nyanlända till kommunerna.
          </p>
          <p xml:id="i-SkwyUX5oRxdf9Z4ntehtT1">
            Staten har under lång tid haft ett huvudansvar för mottagandet
            av asylsökande. De exakta formerna har varierat kraftigt över
            åren, men ett nära samarbete med kommunerna har varit en bärande
            tanke. Under en lång tid var kommunerna rentav ansvariga för mottagandet
            av asylsökande.
          </p>
          <p xml:id="i-HjpLYUB99w9VMWNP5QBEqM">
            År 1985 infördes en ny ordning, där dåvarande Statens invandrarverk
            (SIV) fick ett huvudansvar för flyktingmottagandet, som normalt
            innebar fyra veckors vistelse i en s.k. utredningssluss, på förläggning,
            innan kommunerna genom frivilliga avtal tog emot flyktingar från
            verket.
            <ref target="i-9YSELUGAoZ4mb8f2XYW2UF">
              [29]
            </ref>
          </p>
          <p xml:id="i-R9fNguPcEz7u2M4fPxTKsL">
            År 1988 infördes den nya lagen om bistånd åt asylsökande (1988:153),
            som innebar att kommunernas försörjningsansvar gentemot asylsökande,
            som tidigare motsvarat försörjningsansvaret gentemot folkbokförda,
            genom främst socialbidrag, togs bort. I stället blev SIV ansvarigt,
            genom bl.a. dagbidrag och särskilt bidrag, jämte fri bostad. Regeringen
            valde medvetet att villkora rätten till dessa bistånd med att
            sökanden vistades antingen på förläggning eller i en kommun där
            sökanden anvisats plats. Regeringen anförde följande:
          </p>
          <p xml:id="i-NYwuwbkvpSJnZ7nUch5jdE">
            Ett starkt motiv är som tidigare nämnts en önskan att koncentrera
            polisens asyl­utredningar till några få stora utredningsslussar
            i syfte att åstadkomma kortare handläggningstider. Även bristen
            på bostäder på vissa håll, och strävandena att motverka en alltför
            stor koncentration av asylsökande till storstäderna motiverar
            att reglerna för bistånd åt asylsökande knyts till att de under
            väntetiden vistas på en plats där det finns resurser och möjligheter
            att planera mottagandet för dem.
            <ref target="i-XyQaPLnnb2vMQ2N4cuuPFh">
              [30]
            </ref>
          </p>
          <p xml:id="i-W49CuByGacjUZWn1uCFL2m">
            Denna ordning förändrades återigen 1994, när rätten för asylsökande
            att bosätta sig i eget boende, EBO, med bibehållen rätt till bistånd
            infördes, tillsammans med den nya lagen om mottagande av asylsökande
            (LMA, 1994:137). Regeringen menade att det inte fanns något bärande
            skäl för att asylsökande skulle särbehandlas när samhällsutvecklingen
            i stort gick mot minskat boende på institutioner, till förmån
            för ”ett vanligt normalt liv”. Regeringen anförde också följande:
          </p>
          <p xml:id="i-LDT5UVej6duo4BELsaF71G">
            Även om det stora flertalet asylsökande inte kan antas ha möjlighet
            att ordna en bostad på egen hand utan också i framtiden kommer
            bo på förläggningar bör de som själva kan ordna sitt boende ges
            förutsättningar att bo utanför förläggning.
            <ref target="i-WP3B9jkGqLa34jrXF3mALi">
              [31]
            </ref>
          </p>
          <p xml:id="i-YWRKoqL5acaJsaeq2pcSut">
            Det bör härvidlag noteras att det utredningsbetänkande som låg
            till grund för införandet av EBO-bestämmelserna, uppskattade andelen
            asylsökande som skulle begagna sig av den nya möjligheten till
            eget boende, till 10 procent.
            <ref target="i-nE6MuUoz8TNXChNnapWcu">
              [32]
            </ref>
            Redan året därpå bodde dock nära hälften av alla asylsökande
            i eget boende.
            <ref target="i-ASgV7J8xT72Dbujy7ti5op">
              [33]
            </ref>
          </p>
          <p xml:id="i-3DPS5F8tJjp8JnjcSXATHr">
            Detta föranledde en ändring i LMA 2005, enligt vilken en asylsökande
            inte längre kunde erhålla bostadsersättning för eget boende. Regeringen
            noterade nämligen att ”det egna boendet har visat sig ha vissa
            negativa effekter”, med ”sociala missförhållanden som tyder på
            svårigheter för asylsökande att ordna ett bra boende på egen hand”
            <ref target="i-UDHd7nRdFiSC9B3LDWSffw">
              [34]
            </ref>
            . Regeringen noterade att flera remissyttranden över en nylig
            utredning i frågan beskrivit:
          </p>
          <p xml:id="i-VDFRvipeSBiDMYJ4oF37di">
            problem som bland annat trångboddhet, konflikter mellan värdfamilj
            och inneboende, vräkningar av värdfamiljer för att de stör grannar
            eller för att det har blivit skador på lägenheten. Att bo trångt
            under en längre tid kan vara psykiskt påfrestande för både värdfamilj
            och inneboende. Särskilt besvärligt kan det bli för barnen. Barnens
            skolgång kan påverkas av svårigheter att få lugn och ro. Det finns
            också en risk att värdfamiljens integration försenas och försvåras.
            <ref target="i-GSTt3ZmgAhtE4j1kyngoRe">
              [35]
            </ref>
          </p>
          <p xml:id="i-FjeefEaAtr7bmoRHPTn58L">
            Redan i detta läge framkom också att flera kommuner ansåg att
            EBO skulle begränsas. Först år 2020 gjordes dock ett ytterligare
            försök att få bukt med problemen i asylmottagandet och EBO-bestämmelserna,
            när den nuvarande regeringen drog in rätten till bistånd för asylsökande
            som bosatte sig i vissa utsatta områden, i vissa utvalda kommuner
            <ref target="i-6ue2ugFQj2Y7uM21MioDB8">
              [36]
            </ref>
            . Liksom år 2005 menade flera remissinstanser, inklusive direkt
            berörda kommuner, att förslaget var otillräckligt.
            <ref target="i-XmmP7JaRjpYcx5ANZATAKk">
              [37]
            </ref>
            Bara några månader senare beslutade regeringen ändra bestämmelserna
            ytterligare, då vissa utsatta kommuner beslutat anmäla hela kommunen
            som ett utsatt område, i stället för endast delar av kommunen.
            <ref target="i-2wDTtJ6ihoSSVyxb399pg5">
              [38]
            </ref>
            Flera kommuner motsatte sig att regeringen ytterligare begränsade
            deras självbestämmande, och Sverigedemokraterna föreslog ett utskottsinitiativ
            i socialförsäkringsutskottet för att stoppa ändringen, men fick
            inte stöd av utskottet.
            <ref target="i-2T2p66cij2PAoui1xUrqf7">
              [39]
            </ref>
            Uppgifter sedan dess tyder på att hela reformen misslyckats,
            och att asylsökande alltjämt ”flyttar till misär”.
            <ref target="i-ASxziHJPPNUjEbCQExv4PX">
              [40]
            </ref>
          </p>
          <p xml:id="i-8MNhk353Asy1JPb8TcuyNC">
            Även utöver frågan om EBO har en viss konflikt gjort sig påmind
            i relationen mellan kommunerna och staten. År 2012 bestämde regeringen
            att de frivilliga avtal för mottagande av ensamkommande minderåriga
            inte längre skulle krävas. I stället skulle Migrationsverket på
            eget bevåg anvisa en kommun som skulle ordna ett boende. Detta
            koncept utvecklades sedan till att omfatta anvisning av samtliga
            nyanlända år 2016, genom den nya lagen (2016:38) om anvisning
            av vissa nyanlända invandrare för bosättning. Detta innebär således
            att Migrationsverket äger anvisa kommun för såväl ensamkommande
            minderåriga asylsökande, som vuxna nyanlända.
          </p>
          <head type="h3" xml:id="i-44BeyzbiiPt72zgRuQMvCu">
            Inför transitcenter
          </head>
          <p xml:id="i-Lr3VQfyU7NUJhoWL1AKdhZ">
            Sverigedemokraternas förslag: Särskilda transitcenter ska införas.
            Asylsökande ska bo och leva i transitcenter under tiden deras
            ansökan handläggs. Möjligheter till vård och andra viktiga behov
            ska erbjudas på plats.
          </p>
          <head type="h1" xml:id="i-WXKUNWHLUSTJbvgVH747i9">
            EBO-bestämmelserna ska avskaffas.
          </head>
          <head type="h1" xml:id="i-QtQtrL2au3QDbXGvajivYz">
            Hälsoundersökning som regioner ska erbjuda asylsökande ska vara
            obligatorisk.
          </head>
          <p xml:id="i-VZHQDnUnPPptS5EcfqgCWR">
            Enligt vad som nyss sagts har asylsökandes rätt att bosätta sig
            fritt i Sverige varit till skada för integrationen, och lett till
            ett allt större utanförskap i vårt land. Kommunerna har vid upprepade
            tillfällen framfört att rätten måste begränsas ytterligare, och
            helst avskaffas helt och hållet. En sådan lösning hade lett till
            att Migrationsverket på centralt håll hade kunnat fördela asylsökande
            jämnt över landet, och att Sverige därmed hade undvikit den segregation
            som blivit vanligt förekommande i storstädernas förorts­områden.
          </p>
          <p xml:id="i-AVFJsred4Y3KG6cQJCNzn9">
            Det bör härvidlag noteras att regeringen redan 1988 påtalade
            att en begränsning i asylsökandes bosättningsfrihet i allra högsta
            grad var grundlagsenlig, och dessutom stod i proportionalitet
            till Sveriges åtaganden inom folkrätten.
            <ref target="i-JFfV8s55ffYb4ePjohNAKv">
              [41]
            </ref>
          </p>
          <p xml:id="i-HfHxytAdnJwHt9mZEXrxNr">
            Att avskaffa rätten till egen bosättning för asylsökande skulle
            innebära att asyl­sökande blev tvungna att bo i Migrationsverkets
            boenden tills deras ärende avgjorts. Detta motsvarar i viss mån
            både det förfarande med utredningssluss och transitcenter som
            tidigare fanns hos Migrationsverket, men också det förslag till
            ankomstcenter som Mottagandeutredningen föreslog i sitt betänkande
            SOU 2018:22. På sätt och vis skulle cirkeln slutas. Sverigedemokraterna
            ansluter sig till detta förslag, som vi benämner transitcenter.
          </p>
          <p xml:id="i-4mBECUCrRS7zEgG6GvUPXc">
            Det bör betonas att sådana transitcenter inte bara skulle motverka
            segregation och utanförskap under handläggningstiden, utan även
            medföra andra fördelar, så som kortare handläggningstider och
            ett effektivare återvändandearbete. Utredningen skrev i sitt betänkande:
          </p>
          <p xml:id="i-MRG7hnow1xEBJhJLfVNutN">
            Ankomstcentren ska bidra med stabilitet och förutsägbarhet samt
            säkerställa att den första tiden i Sverige är ordnad, fokuserad
            på prövningen och framåtsyftande mot etablering eller återvändande.
            <ref target="i-KNFEBuVFcNcbqQXu6WJxLM">
              [42]
            </ref>
          </p>
          <p xml:id="i-ToZSNBSFxpKXCySndpLKnq">
            En annan fördel med förslaget med statliga transitcenter är att
            den segdragna konflikten med kommunerna, som ovan antytts, helt
            skulle upphöra. Allt ansvar, och alla kostnader, skulle ankomma
            på Migrationsverket och därmed staten. Det kommunala självstyret
            skulle bevaras intakt, samtidigt som även vissa integrationsmässiga
            problem skulle kunna undvikas. Den tidigare nämnda mottagandeutredningen
            av 1992 beskrev de problem som normalt sett uppstod kring förläggningar:
          </p>
          <p xml:id="i-6M2A8jUWXjWGdureTa3u98">
            I bostadsområdet uppstår ibland irritation kring skötsel, renhållning,
            tidsregler, m.m. Bristande respekt eller förståelse för de regler
            som finns för användning av t.ex. en tvättstuga är en sedan länge
            väl känd källa till konflikter.
          </p>
          <p xml:id="i-JMJnk39wUkFMpNn17vAYzK">
            Regelrätta stölder av blommor och frukt i trädgårdar och av varor
            i butiker förekommer, liksom mer subtila företeelser som att asylsökande
            går många i bredd utan att ge plats åt mötande, att deras krav
            tar för stort utrymme av bibliotekets personalresurser eller att
            de inte visar tillräcklig hänsyn i badhuset.
            <ref target="i-Etan8cph9Yz5PhTdcgjABU">
              [43]
            </ref>
          </p>
          <p xml:id="i-7TEEoCq3zCXRH2dMbmVkJT">
            För att helt och hållet komma till bukt med dessa problem, och
            minska det motstånd som boende kring ett transitcenter skulle
            känna, föreslår Sverigedemokraterna att dessa center utrustas
            med vissa begränsade egna resurser för sjukvård och andra viktiga
            behov. Detta får dock inte innebära ytterligare belastning på
            den normala sjukvården. Vi noterar att detta passar väl ihop med
            Mottagandeutredningens förslag att hälsoundersök­ningen som regionerna
            ska erbjuda asylsökande, ska göras på ankomstcentren.
          </p>
          <p xml:id="i-Rj3xLaKvvb4fY3N6mCDjdb">
            Det bör dock betonas att Sverigedemokraterna föreslår att hälsoundersökningen
            görs obligatorisk, trots de argument som utredningen framfört.
            <ref target="i-4pYsbcBiZQ8QTLwmRyeZH3">
              [44]
            </ref>
            Till skillnad från utredningen anser vi att vikten att skydda
            folkhälsan måste väga tyngre än eventuella integritetsaspekter.
          </p>
          <p xml:id="i-ndUbs49zUtAsUbH4royL3">
            Det bör övervägas att inskränka asylsökandes rätt att lämna transitcentret
            under handläggningstiden. Att inte göra så skulle med stor sannolikhet
            skapa sådana problem som utredningen 1992 anfört ovan, och skulle
            också öka risken för att utlänningen avviker och går under jorden.
            Sverige har redan omfattande problem med ett växande skuggsamhälle,
            och stora svårigheter med verkställandet av utvisningsbeslut.
            Det förefaller rimligt att i vart fall införa begränsningar i
            asylsökandes rätt att lämna transitcentret, om inte helt förbjuda
            det.
          </p>
          <head type="h3" xml:id="i-PWth6q9FHXN2axNnnSBkoC">
            Asylmottagandet ska vara självfinansierat
          </head>
          <p xml:id="i-RUo44VxD9XqFRsBtYDV53A">
            Sverigedemokraternas förslag: Asylmottagandet bör i större utsträckning
            bekostas av asylsökande. Detta bör ske dels genom att asylsökandes
            eventuella tillgångar förverkas, dels genom att mottagningskostnaden
            betraktas som ett lån, som ska återbetalas.
          </p>
          <p xml:id="i-VfFLL3CdKRxV1aKCzUZyZP">
            Personer som flyr för sitt liv ska kunna lita på det svenska
            samhällets bistånd. Precis som inom svenska transfereringssystem
            som försörjningsstöd och bostadsbidrag är det dock rimligt att
            det ekonomiska stödet behovsprövas. För Sverigedemokraterna är
            det självklart att försörjningsansvaret för asylsökande med ekonomiska
            tillgångar i första hand ska ligga hos individen, inte hos svenska
            skattebetalare.
          </p>
          <p xml:id="i-9QxuHah6WLAArJdcjaUHEn">
            Svensk lagstiftning föreskriver redan i dag att dagersättning
            endast ska utbetalas efter behovsprövning. Därtill föreskrivs
            att en asylsökande med ekonomiska tillgångar ska ersätta Migrationsverket
            för boende och kost vid boenden. Den praktiska efterlevnaden torde
            dock vara bristande: under 2020 var över 35 000 asylsökande inskrivna
            i Migrationsverkets mottagningssystem, medan endast 386 av dessa
            betalade någon avgift.
            <ref target="i-GzSxiKdT4NdsmeUhaoCcoJ">
              [45]
            </ref>
          </p>
          <p xml:id="i-JcW7Ci2XTiwBGgDJknwnsL">
            Andra europeiska länder, däribland Schweiz och Danmark, använder
            mer sofisti­kerade system för kontinuerlig registrering av asylsökandes
            tillgångar och inkomster. Det finns exempelvis ett system där
            större tillgångar över motsvarande 10 000 kronor lämnas i pant,
            och mot vilket den asylsökande får kost och logi utan kostnad.
            Om den asylsökande väljer att återta sin ansökan inom en viss
            tid innan beslut fattats, får asylsökanden dessa tillgångar tillbaka.
            Om utlänningen beviljas asyl, går tillgångarna till att bekosta
            delar av asylmottagandet.
          </p>
          <p xml:id="i-RmonBZ4S2MR6kgJh6v9ANU">
            Då den nuvarande lagstiftningen visat sig otillräcklig är det
            Sverigedemokraternas mening att systemen bör utvecklas, med inspiration
            från ovannämnda länder. En person som söker asyl i Sverige ska
            i samband med asylansökan redogöra för ekonomiska tillgångar,
            såsom kontanter, värdepapper, värdeföremål, eller olika tillgångar
            utomlands. Sådana ekonomiska tillgångar ska också regelbundet
            kontrolleras och kunna resultera i såväl indragen dagersättning
            som krav på erlagd avgift till Migrationsverket.
          </p>
          <p xml:id="i-5KDwpAHX2jg2LFyrEXxRoP">
            Utöver den kontinuerliga utvärderingen av tillgångar bör det
            även tas fram system för återbetalning i efterhand, i de fall
            den asylsökande inte kan betala direkt. En möjlig förlaga till
            ett sådant system är de lån från Centrala studiestödsnämnden,
            CSN, som många studenter gör bruk av. Dessa har genom åren möjliggjort
            en högskoleutbildning för miljoner svenskar, samtidigt som de
            genom återbetalning dels verkat som ett incitament att komma i
            arbete, och därtill avlastat de offentliga finanserna jämfört
            med ett rent bidragssystem.
          </p>
          <p xml:id="i-XHSQJs9ivqHuCR5S6R5aXk">
            Redan när en utlänning ansöker om asyl bör därför en skuldräkning
            upprättas, där utgifter för mottagandet och ärendehandläggningen
            kontinuerligt kan tillföras. Kostnad­erna bör omfatta samtliga
            utgifter som samhället stått för i förhållande till utlänningen,
            inklusive kost, logi, sjukvård, skolgång, utredningar, medicinsk
            åldersbedömning, samt eventuella transporter, utredningar, processer
            i migrationsdomstol och återvändande till hemlandet vid avslag.
            Kostnaderna bör naturligtvis utgå från de verkliga, även om det
            kan bli tal om schabloner i vissa fall, i synnerhet om det tidigare
            nämnda förslaget om transitcenter införs fullt ut.
          </p>
          <p xml:id="i-L473wBL4uoPEXZVP6hEwB3">
            Med detta system kommer utlänningar alltid att ha ett starkt
            incitament att samarbeta så mycket som möjligt med svenska myndigheter,
            och därmed få asylärendet avgjort så fort som möjligt. En utlänning
            som vet med sig att han eller hon saknar asylskäl kommer att ha
            ett starkt incitament att avbryta processen och resa hem, i synnerhet
            om Migrationsverket redan avslagit ansökan. Detta sparar Migrationsverkets
            och samhällets resurser, och kan uppmuntra till rättssäkert, effektivt
            och självmant återvändande. En utlänning som däremot beviljats
            asyl kommer efter ett par år att få möjlighet att helt och hållet
            återgälda sin skuld till samhället, vilket är en förutsättning
            för skapandet av verklig integration och gemenskapskänsla.
          </p>
          <p xml:id="i-ENyBvxpU6Z3L5YtEm5QM2P">
            Oavsett hur ett dylikt system är organiserat är det viktigt att
            det dels bidrar till att minska samhällets enorma kostnader för
            asylmottagandet, dels skapar incitament att komma i arbete. Återbetalningsförfarandet
            bör därför inte innebära en inlåsningseffekt i arbetslöshet.
          </p>
          <p xml:id="i-S6zi7mBJktu7fzgoEKEY7y">
            Som ska framgå nedan, i avsnittet Tillgång till välfärden, föreslår
            Sverigedemokra­terna kraftiga satsningar på att uppmuntra invandrare
            att återvandra frivilligt till sina hemländer. Det nyss beskrivna
            systemet för att bekosta mottagandet genom lån bör kunna användas
            som en del i återvandringsarbetet, genom att hela eller delar
            av lånet efterskänks vid lyckad återvandring.
          </p>
          <head type="h3" xml:id="i-FziYPHQvTogenP2bVawBZR">
            Förbättra reglerna kring medicinska åldersbedömningar
          </head>
          <p xml:id="i-PLAxTCsBhw6xdRMDkwQZ5p">
            Sverigedemokraternas förslag: Åldersbedömning ska göras i samtliga
            fall där det inte är uppenbart obehövligt.
          </p>
          <head type="h1" xml:id="i-7A8qQyUxE6RihYamxTtwLG">
            Medicinsk åldersbedömning ska genomföras så snart som möjligt.
          </head>
          <p xml:id="i-SsJEDjWmAJui3wPg2WYxQ5">
            Fram till att beslut om ålder tagits, ska den asylsökande bo
            i ett tillfälligt särskilt boende avsett för utlänningar som genomgår
            åldersbedömningsprocess.
          </p>
          <head type="h1" xml:id="i-EetvKNNTDVz4GAWZiEXo71">
            Ett slutligt beslut vad gäller sökandens ålder ska fattas så
            fort som möjligt.
          </head>
          <p xml:id="i-JiWFhKEVRm5MBFKMfLBwY4">
            Migrationskommittén valde i sitt betänkande att inte beröra frågan
            om medicinska åldersbedömningar. Regeringen har inte gjort någon
            annan bedömning. Sverigedemokraterna välkomnar att det numera
            finns en bred majoritet för att sådana undersökningar regelmässigt
            ska genomföras, men anser dock att vissa förbättringar behövs
            i det nuvarande systemet.
          </p>
          <p xml:id="i-BtAr4qPDYCjBekkydUccEV">
            I dagsläget ska Migrationsverket göra en åldersbedömning och
            fatta ett tillfälligt beslut om åldern i ärenden där en asylsökande
            säger sig vara ett barn, och det finns skäl att ifrågasätta detta.
            Om det är uppenbart att sökanden är 18 år eller äldre krävs dock
            inte någon sådan åldersbedömning eller något sådant beslut. Innan
            Migrationsverket fattar ett tillfälligt beslut ska utlänningen
            erbjudas möjlighet att genomgå medicinsk åldersbedömning. En sådan
            kan endast genomföras om sökanden ger skriftligt samtycke därtill.
            Ett slutligt ställningstagande till sökandens ålder ska göras
            i samband med det slutliga beslutet i ärendet om uppehållstillstånd.
          </p>
          <p xml:id="i-PJP1rNQraqfVqubhdQY6t6">
            Ordningen bygger på bestämmelser i det ursprungliga asylprocedurdirektivet,
            som trädde i kraft år 2006. Bestämmelserna infördes först i utlänningsförordningen
            (2006:97) år 2010 i samband med genomförandet av direktivet.
          </p>
          <p xml:id="i-9zNeW6ADy3o5nDAXvkPHYE">
            Den dåvarande regeringen uttalade att det mot bakgrund att medicinska
            ålders­bedömningar inte var en metod som användes av Migrationsverket,
            fanns anledning att diskutera huruvida en bestämmelse därom behövdes
            införas i svensk rätt. Regeringen menade dock att med anledning
            av att läkarundersökningar faktiskt förekom i det svenska asylförfarandet
            och att bestämmelsen om information om läkarundersökning skulle
            innebära en ökad rättssäkerhet för den enskilde, en bestämmelse
            ändå borde införas, lämpligtvis i förordning.
            <ref target="i-WNSSFs5LuPgZjQuP2KDY93">
              [46]
            </ref>
          </p>
          <p xml:id="i-LoVqt8DFqY2gYBz8SqDtiV">
            Bestämmelserna infördes sedan i sin nuvarande form i utlänningslagen
            år 2017. Regeringen framförde då att det inte var lämpligt att
            barn bodde tillsammans med vuxna, eller att resurser avsatta till
            barn skulle gå till vuxna. Migrationsverkets långa handläggningstider
            ledde till de nämnda missförhållandena, varför regeringen förslog
            lagändringar för att tidigarelägga åldersbedömningen.
            <ref target="i-5kJ3f7oiaiwbeefLG5M4By">
              [47]
            </ref>
          </p>
          <p xml:id="i-WbfX9i5QHZebmEUCCzPmXW">
            Sverigedemokraterna har kontinuerligt välkomnat regeringens strävanden
            att förbättra rättssäkerheten för minderåriga asylsökande. Det
            är i allra högsta grad angeläget att principen om barns bästa
            tillvaratas, och barn skyddas under asyl­processen. Det är även
            rimligt att kostnaderna för mottagandet av särskilt ensam­kommande
            minderåriga asylsökande, som utgör en oproportionerlig stor andel
            av de totala kostnaderna, inte går till vuxna.
          </p>
          <p xml:id="i-3d7izmwpaAYcWJoYC3HFPr">
            Sverigedemokraterna vill därför gå längre än regeringen, och
            förslår att ålders­bedömningar ska användas i fler ärenden än
            i dag. I stället för att, som i dagsläget, endast användas i ärenden
            då det finns skäl att ifrågasätta att sökanden är under 18 år,
            bör åldersbedömningar användas i samtliga fall där det inte är
            uppenbart obehövligt. Det skulle i praktiken innebära alla ärenden
            där sökanden inte kan styrka sin ålder med handlingar eller på
            annat vis.
          </p>
          <p xml:id="i-KtkWFS5ZPty52xNaHZFn6B">
            Sverigedemokraterna föreslår också att den följande medicinska
            åldersbedömningen ska genomföras så snart som möjligt. I dagsläget
            saknas en sådan bestämmelse.
          </p>
          <p xml:id="i-8yFH8svYA1aLe81dMtEFLn">
            Vidare föreslår Sverigedemokraterna att en utlänning som erbjuds
            medicinsk åldersbedömning ska bo i ett särskilt boende, skild
            från sådana utlänningar som inte erbjudits medicinsk åldersbedömning.
            Det är angeläget att barn inte bor tillsammans med vuxna, varför
            utlänningar vars ålder inte är styrkt hålls isär från både konstaterade
            vuxna och barn.
          </p>
          <p xml:id="i-5V1am65gKCH2eGHimQCS6P">
            Slutligen föreslår Sverigedemokraterna att ett slutligt beslut
            om den minderåriges ålder ska fattas så snart som möjligt. Detta
            ska ställas mot dagens ordning, som dels talar om ett s.k. slutligt
            ställningstagande, och dels anger att detta ska göras i samband
            med det slutliga beslutet i ärendet om uppehållstillstånd. Sverigedemokraterna
            vill således att det i stället blir tal om ett beslut, och att
            det görs så snart som möjligt, förslagsvis i samband med en medicinsk
            åldersbedömning.
          </p>
          <head type="h3" xml:id="i-6zH1V44R47AYTizFZBUrEg">
            Avskaffa asylsökandes rätt att arbeta
          </head>
          <p xml:id="i-25DKnQiusfxHBfqLcUoUrm">
            Sverigedemokraternas förslag: Möjligheten för asylsökande att
            erhålla undantag från kravet på arbetstillstånd (AT-UND), ska
            avskaffas.
          </p>
          <p xml:id="i-6LzcwCCPvmhBFveivWXaoB">
            Möjligheten till att undanta asylsökande från kravet på arbetstillstånd
            infördes från den 1 juli 1992. Syftet med ändringen var att motverka
            en lång och passiv väntan för de sökande samt undvika betydande
            och onödiga kostnader för samhället. Asylsökande som uppfyllde
            kraven skulle få ett undantag från kravet på arbetstillstånd,
            AT-UND, vilket skulle ge dem rätt att arbeta.
          </p>
          <p xml:id="i-2fzrMh7pFm3rHa36DWmasw">
            För att få AT-UND krävs att asylansökan inte ska vara uppenbart
            ogrundad och att den ska prövas i Sverige. Personen måste också
            uppvisa giltiga identitetshandlingar, dvs. styrka sin identitet,
            eller medverka till att klarlägga sin identitet.
          </p>
          <p xml:id="i-3bLKrHe7LSnQrsQbeXQcKM">
            Innan augusti 2010 fanns ett krav på fyra månaders handläggningstid
            för att få undantag från arbetstillstånd. Tanken var att endast
            sådana asylsökande som sannolikt skulle vänta en längre tid skulle
            erbjudas möjlighet att arbeta. Detta innebar att det var få asylsökande
            som kunde arbeta under ansökningstiden. Antalet asylsökande som
            fick rätt att arbeta ökade kraftigt när kravet på fyra månaders
            handläggningstid tagits bort, och nådde år 2014 31 procent av
            antalet asylsökande det året, för att sedan sjunka under 2015,
            och permanentas på mer än hälften av de sökande sedan 2016.
            <ref target="i-7rmbcyX6NkgtoqnSjiAFvi">
              [48]
            </ref>
          </p>
          <p xml:id="i-VvXvwj4N8CWnU4BNDBTcd8">
            Sverigedemokraterna anser att det är av största vikt att människor
            som söker sig till Sverige för att få skydd gör det i första hand
            just av det skälet. Ansatser som förenar asylbegreppet med andra
            fenomen, såsom möjligheten att arbeta, tjänar endast till att
            urvattna asylrätten på sikt. Så som Migrationskommittén nämnde
            i betänkandet är möjligheten att arbeta under asyltiden en mycket
            viktig faktor för att locka människor att söka asyl i Sverige.
            Detta innebär att generösa bestämmelser kring AT-UND leder till
            att Sverige sänder motstridiga signaler om vad en ansökan om asyl
            egentligen innebär.
          </p>
          <p xml:id="i-z4cpWbG8w97jyoWWEayDz">
            Vidare är det viktigt att betona att asylsökande inte vistas
            i Sverige lagligt i gängse mening. Deras status i Sverige är inte
            avgjord, varför det inte är möjligt att säga huruvida de kommer
            att få stanna eller ska återvända till hemlandet. Att i en sådan
            situation erbjuda asylsökande att arbeta, skapa sig en inkomst,
            betala skatt, och skapa en anknytning till landet, sänder även
            det en mycket motstridig signal.
          </p>
          <p xml:id="i-AZfmdSP5KhfkwGsuFaSTgn">
            Det är förvisso viktigt att göra rätt för sig, att göra sin plikt
            innan man kräver sin rätt. Men det goda som kommer av att asylsökande
            kommer i arbete under handlägg­ningstiden svarar inte mot nackdelarna
            som nyss nämnts.
          </p>
          <p xml:id="i-9fEtHRyb73PUZkLHHu8iSe">
            Vid en sammantagen bedömning föreslår Sverigedemokraterna att
            möjligheten för asylsökande att erhålla AT-UND bör avskaffas helt.
          </p>
          <head type="h3" xml:id="i-9AoXXJk4tzoeVH6Tex9oPY">
            Avskaffa spårbytet
          </head>
          <p xml:id="i-TkRBRLaTmWcha8HGFDBunr">
            Sverigedemokraternas förslag: Möjligheten för utlänningar som
            fått avslag på sin asylansökan att ansöka om arbetstillstånd inifrån
            Sverige ska avskaffas.
          </p>
          <p xml:id="i-k1dp7uKMgpkZDjpxfFxQY">
            Den borgerliga regeringen införde år 2008 en möjlighet för asylsökande
            att erhålla arbetstillstånd efter att deras ansökan om asyl avslagits,
            s.k. ”spårbyte”. Denna särskilda möjlighet gällde före detta asylsökande
            som haft AT-UND, arbetat i minst fyra månader, och innehade ett
            giltigt anställningsavtal för minst tolv månader framåt. Om de
            ansökte inom två veckor från att deras beslut om avslag och utvisning
            vunnit laga kraft, skulle de ha rätt att ansöka inifrån.
          </p>
          <p xml:id="i-MFqmyAZ3jfY9U9HXKMmDKd">
            Detta ska ställas mot huvudregeln i utlänningsrätten, som är
            att en utlänning som vill bosätta sig i Sverige ska ha ansökt
            om, och beviljats uppehållstillstånd, före inresa. Möjligheten
            för en utlänning som inte är asylsökande att beviljas arbetstillstånd
            inifrån Sverige är i regel mycket liten.
          </p>
          <p xml:id="i-KGovsqPeqiSZuib4C399v5">
            Regeringen anförde i propositionen att frågan om ett spårbyte
            för asylsökande handlade om en avvägning mellan olika intressen:
          </p>
          <p xml:id="i-2WX2oqrCvwG6E9tud8Cr2L">
            Att införa en möjlighet att ansöka om uppehålls- och arbetstillstånd
            efter ett lagakraftvunnet beslut om avvisning eller utvisning
            kan skapa osäkerhet om slutpunkten i asylprocessen. Mot detta
            ska vägas att en utlänning som har kommit till Sverige och arbetat
            under tiden för handläggningen av ansökan om uppehållstillstånd
            som flykting eller skyddsbehövande i övrigt, har påbörjat en etablering
            på den svenska arbetsmarknaden. Att någon i en sådan situation
            ska tvingas lämna Sverige för att ansöka om uppehållstillstånd
            för arbete är inte i linje med regeringens övriga förslag om ett
            effektivare system för arbetskraftsinvandring.
            <ref target="i-Vt7mF1uXTJw2QT557EuoY7">
              [49]
            </ref>
          </p>
          <p xml:id="i-AKrEPDJq7dzvJ44FUW5t37">
            Det är troligt att denna reform, liksom den tidigare nämnda reformen
            2010 av AT-UND, tillsammans förklarar den stora uppgången i antalet
            beviljade undantag från kravet på arbetstillstånd. Antalet beviljade
            arbetstillstånd till tidigare asylsökande har också ökat över
            tiden, och var år 2019 20 procent högre än antalet beviljade arbetstillstånd
            till tidigare studenter.
            <ref target="i-xQ9UuqaeDpYFyxp2Ag8ek">
              [50]
            </ref>
          </p>
          <p xml:id="i-XWzAYuLqu3XsJLu99ZirMQ">
            Givet den forskning som Migrationskommittén presenterade kring
            attraktions­faktorer, är det rimligt att anta att möjligheten
            att erhålla arbetstillstånd efter avslag i asylärende gjort Sverige
            till ett attraktivt land för asylsökande, i synnerhet sådana som
            med hjälp av kontaktnät kan säkerställa en anställning redan från
            början av vistelsen. Så länge inte en asylansökan bedöms som uppenbart
            ogrundad, måste det för många potentiella migranter framstå som
            givande att söka asyl i Sverige. Vittnesmål från medarbetare på
            Migrationsverket tyder på att asylsökande redan i samband med
            sin asylansökan försökt lämna in en ansökan om arbetstillstånd,
            och i stället fått veta att de måste vänta på avslag på asylansökan
            innan de kan lämna in en ansökan om arbetstillstånd.
          </p>
          <p xml:id="i-BKEZQGkPQBUzVo7FnGrue9">
            Sverigedemokraterna anser att det sistnämnda är ett tydligt tecken
            på det orimliga i att erbjuda asylsökande som fått avslag på sin
            asylansökan en särskild chans till att få stanna i Sverige, trots
            att det i många fall kan finnas tydliga tecken på att ansökan
            varit ägnad endast åt att erhålla ett arbetstillstånd. Det bör
            också betonas att flera remiss­instanser påtalade för regeringen
            att reformen skulle kunna innebära missbruk av asylsystemet, och,
            så som Migrationsverket och Migrationsöverdomstolen påtalade,
            att flera andra grupper kan befaras hamna i ett sämre läge än
            asylsökande.
          </p>
          <p xml:id="i-J3sEjsiEKL7osMDhZCqawg">
            Vid en sammantagen bedömning föreslår Sverigedemokraterna att
            möjligheten för asylsökande som fått avslag på sin asylansökan
            att ansöka om arbetstillstånd inifrån Sverige ska avskaffas.
          </p>
          <head type="h3" xml:id="i-UVkdyTBe4LTCPVUdyDpox7">
            Stoppa integrationen av asylsökande
          </head>
          <p xml:id="i-HQXMEeTDNN2mVJ6BbVnXKx">
            Sverigedemokraternas förslag: Asylsökande ska inte omfattas av
            långtgående integrationsåtgärder under handläggningstiden.
          </p>
          <p xml:id="i-EuELS82NvpCtCNrrVT5pyz">
            På samma sätt som asylsökande inte bör tillåtas arbeta i Sverige,
            och på så sätt få en anknytning till arbetsmarknaden, förefaller
            det orimligt att asylsökande skulle integreras in i det svenska
            samhället under handläggningstiden. Asylsökandes status i Sverige
            är ännu oklar under handläggningstiden, och deras slutgiltiga
            rätt att vistas i Sverige är helt avhängig deras skyddsbehov.
            Det framstår som orimligt att skapa en förväntan hos sökande om
            att få bli en del av det svenska samhället, när de i slutändan
            mycket väl kan sakna skyddsskäl, och därför skola utvisas.
          </p>
          <p xml:id="i-5e18sgTjDM7m6DFuMtrWCP">
            Det regeringsuppdrag som Migrationsverket har fått i februari
            2021 rörande obligatorisk samhällsintroduktion för asylsökande,
            och som börjar gälla den 1 oktober 2021, kan i detta sammanhang
            uppfattas som orimligt. Sådana integrationsinsatser är förvisso
            inte nya, utan har i olika former förekommit i decennier. Det
            är dock angeläget att dessa insatser för integration av asylsökande
            inte blir för långtgående, utan hålls på en relativt låg nivå.
            Detta faller också inom ramen för Sverigedemokraternas, och i
            viss mån Mottagandeutredningens tidigare nämnda förslag om transitcenter/ankomstcenter.
          </p>
          <head type="h3" xml:id="i-QHT1WnLeWFHjR9FQVgtLie">
            Låt staten ansvara för nyanländas etablering
          </head>
          <p xml:id="i-X9q1juCrHcPffkZ8CwrTGy">
            Sverigedemokraternas förslag: Nyanlända ska fortsatt omfattas
            av särskilda regler vad gäller rätten till välfärden i stort,
            skilda från befolkningen i övrigt. Ansvaret och kostnaden för
            deras etablering ska helt bäras av staten.
          </p>
          <p xml:id="i-UzkxauU5gZDFmiZd8ysviT">
            Liksom när det gäller asylsökande bör staten ta över ansvaret
            för nyanländas etablering. De tidigare nämnda ändringarna som
            infördes 2016 med anvisningslagen bör i stort upphöra. Migrationsverket,
            eller den myndighet regeringen anser lämplig, bör i stället åläggas
            att skriva avtal med kommunerna för att anvisa utlänningar för
            etablering. Nyanländas rätt att fritt bosätta sig bör inskränkas
            av samma skäl som vad gäller EBO.
          </p>
          <p xml:id="i-6dsuJyarkF6bdB6JNFcD8Y">
            Förändringen ska dock inte innebära att kommunen blir ansvarig
            för vare sig etableringen eller kostnaderna därför. Utlänningen
            bör inte heller falla under kommunens försörjningsansvar enligt
            socialtjänstlagen (2001:453), utan bör omfattas av en särskild
            lag rörande deras etablering. En sådan lag bör särskilt reglera
            de nyanländas rätt till välfärden, och förpliktelser att lära
            sig svenska och i övrigt integreras, i enlighet med de möjligheter
            som EU-rätten erbjuder, och som omnämns ovan i avsnitt 9.1. Huvudregeln
            bör vara att den nyanlände kvarstår som nyanländ, och därmed under
            statligt ansvar, till dess han eller hon kommit i varaktig försörjning.
          </p>
          <head type="h1" xml:id="i-GSVZ1yVk1uiR5tnfG41Ad4">
            Anhöriginvandring
          </head>
          <head type="h2" xml:id="i-DMKYSRuv3fH18kLEyHZqET">
            Utgångspunkter
          </head>
          <p xml:id="i-LhiCicnEuAyQBELxK2h4WD">
            Familjen utgör den minsta, men också den viktigaste, beståndsdelen
            i samhället och dess uppbyggnad. Familjen är en grundsten i hur
            människor finner mening och syfte. Staten ska aldrig, och får
            aldrig, hindra individen från att åtnjuta sitt familjeliv. Det
            är en rättighet som Sverige har uttryckt både genom att ratificera
            internationella fördrag, men även genom att uttrycka den i vår
            grundlag.
          </p>
          <p xml:id="i-8GNNgrGVmrYV8dJr2Y7iUx">
            Den utgör dock i juridisk mening en negativ rättighet, snarare
            än en positiv. Indivi­den har rätt att fritt hitta kärleken, men
            kan inte förvänta sig att någon annan, minst av allt samhället,
            ska finna kärleken åt individen. När det gäller kärleksinvandringen
            har det rentav varit en grundläggande princip i Sverige under
            många år att samhället har ett intresse av att utöva en viss kontroll,
            och i många fall belägga den med vissa villkor.
          </p>
          <p xml:id="i-7hHjLnx377aw1xEznezo5E">
            Den internationella folkrätten, och EU-rätten, begränsar i viss
            mån vilka villkor Sverige kan ställa, särskilt när det gäller
            anhöriga till skyddsbehövande. Givet de omfattande migrationsrelaterade
            problemen som råder i Sverige är det rimligt att utlänningslagstiftningen
            ligger så nära den internationella miniminivån som möjligt. En
            svensk regering bör i ljuset av den rådande situationen anses
            ha ett särskilt ansvar att tolka internationell rätt på ett sätt
            som överensstämmer med rikets kritiska intressen.
          </p>
          <head type="h2" xml:id="i-UZLAPRso3mKKSQsb1iWzRm">
            Familjeåterförening
          </head>
          <head type="h3" xml:id="i-7ijn8R5Z4Xt95UQwELKu2o">
            Snabb anknytning ska ej införas för skyddsbehövande
          </head>
          <p xml:id="i-3xPe65ye1RZPTKfub4dmbb">
            Sverigedemokraternas förslag: Skyddsbehövande ska inte ha rätt
            till anhörig­invandring genom s.k. snabb anknytning.
          </p>
          <p xml:id="i-EwWi4tAtCvcuUUE7DjyNq8">
            Regeringen har föreslagit att möjligheten till uppehållstillstånd
            på grund av anknytning till vissa grupper ska utvidgas. Utlänningar
            i dessa grupper ska, till skillnad från Migra­tionskommitténs
            förslag, och till skillnad från den tillfälliga lagen, kunna utgöra
            anknyt­ningspersoner i ärenden trots att det inte föreligger ett
            väletablerat och existerande äktenskap eller samboförhållande.
            De ska i stället kunna utgöra anknytningsperson när anknytningen
            består i en avsikt att ingå äktenskap eller inleda ett samboförhållande.
            Det rör sig alltså om reglerna kring s.k. ”snabb anknytning”.
          </p>
          <p xml:id="i-5RNm1pHTXsBdYn3m2rebcQ">
            Begreppet snabb anknytning kom till under 1970-talet som en benämning
            på fall där en utlänning i samband med invandringen till Sverige
            ingår ett äktenskap eller ett samboförhållande, och alltså inte
            tidigare varit i ett väletablerat sådant. Dessa fall har alltid
            reglerats på ett särskilt sätt i svensk rätt. Under en lång tid
            accepterades sådana utlänningar inte som invandrare förrän efter
            två års vistelse med tillstånd. Tillståndet skulle då tidsbegränsas
            till sex månader åt gången. Förhållandena har sedan dess förändrats
            endast såtillvida att de tidigare fyra korta uppehållstillstånden
            blivit till ett enda tvåårigt sådant. Därefter beviljas i normalfallet
            permanent uppehållstillstånd.
          </p>
          <p xml:id="i-GK6gneTwy7YwAatc22gCUz">
            I och med den tillfälliga lagen begränsades möjligheten för skyddsbehövande
            att utgöra anknytningsperson i ärenden om snabb anknytning. Regeringen
            uppgav i propo­sitionen (prop. 2015/16:174) att nyetablerade förhållanden
            inte omfattades av familje­återföreningsdirektivet, varför möjligheten
            för skyddsbehövande att få uppehållstill­stånd på denna grund
            gick utöver den europeiska miniminivån. I syfte att anpassa de
            svenska reglerna till miniminivån enligt EU-rätten och internationella
            konventioner drogs denna möjlighet in.
          </p>
          <p xml:id="i-9oiWFUeFe69jm7iaSS7sKm">
            Migrationskommittén har i sitt betänkande anslutit sig till regeringens
            ursprungliga syn i denna fråga, och föreslagit att tillfälliga
            lagens begränsning skulle permanentas. Regeringen går dock emot
            detta. Anledningen är dels att det i förslaget till ny migrationslagstiftning
            saknas en ventil för de undantagsfall då det framstår som orimligt
            att avslå en ansökan, dels att det förekommer att bl.a. samkönade
            par inte har möjlighet att sammanbo i sina hemländer, och att
            deras relation därför inte når upp till kravet för ett väletablerat
            förhållande.
          </p>
          <p xml:id="i-6S4RZqwyzR5nYNFhtAsYe8">
            Mot detta måste följande ställas. När regeringen bemöter Svenska
            Röda Korsets syn att det finns ett behov av en nödventil för anknytningsärenden
            där ett avslag skulle strida mot ett svenskt konventionsåtaganden,
            anför regeringen att det redan finns en möjlighet att bevilja
            uppehållstillstånd till en utlänning som har särskild anknytning
            till Sverige om det föreligger synnerliga skäl (5 kap. 3 a § tredje
            stycket 3 UtlL). Regeringen skriver uttryckligen att ”ventilen
            är tillräcklig” och att det inte ”finns behov av ytterligare ändringar”.
            De senaste åren har ett något hundratal tillstånd på denna grund
            beviljats.
            <ref target="i-C8DbMuEUK9gY727Kb6sU4i">
              [51]
            </ref>
          </p>
          <p xml:id="i-79ZzHusd3TQx74g2w7Vieq">
            När det gäller frågan om samkönade par som inte kan sammanbo
            anförde regeringen redan vid tillfälliga lagens tillkomst år 2016
            följande:
          </p>
          <p xml:id="i-Eh62RDEMK4j7xouLnRjUDE">
            Ett par kan ha tvingats dölja sitt samboförhållande beroende
            på att det inte har accepterats i den kultur de levt i. Detta
            hindrar inte att ett samboförhållande kan ha förelegat. Vid prövningen
            av om ett samboförhållande förelegat ska en helhetsbedömning göras
            utifrån omständigheterna i det enskilda fallet. Att paret t.ex.
            haft tillgång till två olika bostäder utesluter inte att de kan
            vara sambor (jfr NJA 1994 s. 256).
            <ref target="i-NGMMGByRgj7K7L7cL35Mnw">
              [52]
            </ref>
          </p>
          <p xml:id="i-XFzDsfbTnMLtuMt74xCDUJ">
            Migrationskommittén anslöt sig till detta resonemang, och bedömde
            att bl.a. gruppen snabba anknytningar inte skulle beviljas uppehållstillstånd
            på grund av anknytning till en utlänning som beviljats ett tidsbegränsat
            uppehållstillstånd, och att detta förslag inte stod i konflikt
            med Sveriges internationella åtaganden. Regeringen accepterade
            detta resonemang, men anser ändå att det kan leda till orimliga
            konsekvenser. Flera remiss­instanser har noterat denna diskrepans.
            Förvaltningsrätten i Stockholm (migrations­domstolen) har t.ex.
            helt avstyrkt förslaget, för att det anses överflödigt.
          </p>
          <p xml:id="i-T6HiZA5KTMhJZ7UgWp6fgx">
            Sverigedemokraterna anser att Sveriges migrationspolitik måste
            anpassas till den absoluta miniminivån enligt folkrätten och EU-rätten.
            Därmed finns ingen anledning att gå utöver Migrationskommitténs
            förslag i detta avseende. Vi föreslår skyddsbehövande alltjämt
            inte ska ha rätt att utgöra anknytningspersoner i ärenden om s.k.
            snabb anknytning.
          </p>
          <head type="h3" xml:id="i-7NCnwFvnQZSzzfn9rh1LYH">
            Alternativt skyddsbehövande ska ej ha rätt till familjeåterförening
          </head>
          <p xml:id="i-SBvhJJvc5iqDRZZhm8w2ht">
            Sverigedemokraternas förslag: Alternativt skyddsbehövande ska
            inte ha rätt till familjeåterförening.
          </p>
          <p xml:id="i-TA2g7kXts4VGvsZmdFLgQK">
            Sverigedemokraterna instämmer i både Migrationskommitténs och
            regeringens slutsats vad gäller konventionsflyktingars generella
            rätt till familjeåterförening. Vi motsätter oss dock det slutliga
            förslag som Migrationskommittén kommit fram till, och som regering­en
            lagt fram, när det gäller alternativt skyddsbehövande rätt till
            familjeåterförening. Vi anser, som tidigare nämnt, att Sverige
            ska hålla sig till den miniminivå som EU-rätten och folkrätten
            fastställt.
          </p>
          <head type="h3" xml:id="i-D2yKy2km9JStYxu7QBGZjF">
            Fortsatta begränsningar av rätten till familjeåterförening för
            vissa andra grupper
          </head>
          <p xml:id="i-QpHqM3fLjFgP7wTkAKgAc">
            Sverigedemokraternas förslag: En utlänning som erhållit uppehållstillstånd
            genom säkerhetsventilen, eller på grund av verkställighetshinder,
            ska inte under några omständigheter kunna utgöra anknytningsperson.
          </p>
          <p xml:id="i-WkGV5q4VPtBAD26PStTyCK">
            Av det tidigare avsnittet om en säkerhetsventil på absoluta miniminivå
            framgår att Sverigedemokraterna motsätter sig att den existerande
            säkerhetsventilen i utlännings­lagen och den tillfälliga lagen
            utökas på något sätt. Ventilen kan behövas för att Sverige ska
            kunna fullgöra sina internationella konventionsåtaganden, men
            ska under inga omständigheter gå utöver dessa.
          </p>
          <p xml:id="i-LhvVDhjZJ8WBA9xWwQoj3y">
            I nuläget kompliceras frågan om en säkerhetsventil av de följder
            den kan få för resten av utlänningsrätten. Det kan exempelvis
            röra sig som ett utländskt ensamkom­mande barn som beviljas uppehållstillstånd
            på grund av sjukdom, men senare utgör anknytningsperson åt familjemedlemmar
            som vill flytta till Sverige, s.k. ankarbarn. En mer generös ventil
            riskerar i praktiken leda till att fler föräldrar skickar sina
            barn på farofyllda resor med flyktingsmugglare över kontinenten
            för att nå innanför Sveriges gränser. Detta kan knappast vara
            intentionen, och inte heller anses förenligt med den nyligen i
            svensk lag införda barnkonventionen.
          </p>
          <p xml:id="i-94Xfd87Srw7GzERHCLQZZh">
            För att förebygga att denna säkerhetsventil missbrukas, i synnerhet
            i ärenden som rör barn, ska det därför inte vara möjligt för en
            utlänning som erhållit uppehållstillstånd på den grunden att utgöra
            anknytningsperson.
          </p>
          <p xml:id="i-NUimXG7oUA5vhLXY2C9fpF">
            På samma sätt förhåller det sig med utlänningar som fått uppehållstillstånd
            på grund av verkställighetshinder. Dessa personer har de facto
            fått avslag på ansökan, och ska lämna Sverige. Att de i stället
            skulle få rätten att hämta hit anhöriga förefaller stötande. De
            ska alltså inte få utgöra anknytningspersoner i anhörigärenden.
          </p>
          <head type="h3" xml:id="i-5tWA884nb4cZLi9mdeeaZR">
            Begränsa definitionen av en familj till miniminivån
          </head>
          <p xml:id="i-4iLgCNBR6Q6DCCtyvDPP8B">
            Sverigedemokraternas förslag: Definitionen av en familj i svensk
            utlänningsrätt ska när det gäller familjeåterförening anpassas
            till miniminivån enligt familjeåterföreningsdirektivet.
          </p>
          <p xml:id="i-JKZDADwpCMhETQnqzsnuBY">
            Bestämmelserna i familjeåterföreningsdirektivet är av minimikaraktär,
            varför det står medlemsstaterna fritt att införa eller bibehålla
            mer förmånliga bestämmelser. Här ingår bl.a. möjligheten för medlemsstaterna
            att tillåta anhöriginvandring för utländska minderåriga barn under
            gemensam vårdnad mellan en flykting i Sverige och en utlänning
            i ett annat land. Här har kommittén, liksom regeringen både före
            och efter krisen 2015, valt att frångå miniminivån.
          </p>
          <p xml:id="i-LMH7CyNY8kasx2f8wbcieR">
            I enlighet med vad som tidigare anförts om värdet att anamma
            miniminivån enligt EU-rätten och folkrätten, anser Sverigedemokraterna
            att denna möjlighet till strängare lagstiftning bör tillvaratas.
            En minderårig utlänning under gemensam vårdnad av en flykting
            bosatt i Sverige, och en utlänning i utlandet, ska därför inte
            kunna ansöka om familjeåterförening i Sverige. I sådana fall bör
            barnet alltså inte skiljas från föräldern i hemlandet.
          </p>
          <head type="h3" xml:id="i-4DgfM2y9DQJvhnyuW9mf1R">
            Kräv integration före inresa
          </head>
          <p xml:id="i-4qc2heX8BjX1jr2CyRUnaG">
            Sverigedemokraternas förslag: Krav på integration före familjeåterförening
            ska införas i svensk lag, i enlighet med familjeåterföreningsdirektivet.
          </p>
          <p xml:id="i-N9iursNcksvQd26557Y1Rt">
            I syfte att uppnå en förbättrad integration av både anhöriga
            och anknytningspersoner bör EU-rättens möjlighet att avkräva följandet
            av integrationsåtgärder implementeras, i enlighet med vad som
            anförs i familjeåterföreningsdirektivet. Det ska alltså vara möjligt
            att vägra uppehållstillstånd på grund av anknytning i det fall
            anknytningspersonen, eller i förekommande fall den anhörige, inte
            uppfyllt integrationsåtgärder som avkrävs i svensk lag.
          </p>
          <head type="h3" xml:id="i-FwNnxpXNtt7bTiJYgF6Qce">
            Inför ordentliga vandelskrav vid anhöriginvandring
          </head>
          <p xml:id="i-XuHRjRwTVkF5u7kgf6LPvW">
            Sverigedemokraternas förslag: Strikta vandelskrav ska införas
            i anknytningsärenden, i enlighet med familjeåterföreningsdirektivet.
            Utlänningar ska åläggas att medverka i särskild utredning kring
            detta.
          </p>
          <p xml:id="i-HfiqP294yBGQCCDyvDTU7q">
            Slutligen bör det, till skillnad från vad Migrationskommittén
            och regeringen anfört, införas en särskild vandelsprövning i anknytningsärenden,
            i enlighet med åtminstone de minimikrav som uppställs i familjeåterföreningsdirektivet.
            Det är inte rimligt att krimi­nellt belastade personer kan tillåtas
            resa in i Sverige utan att deras vandel kontrolleras, eller att
            en utlänning i Sverige, som inte bör vistas här, kan utgör anknytningsperson.
          </p>
          <p xml:id="i-4pzDdhDeMsfBK9aERsRp4B">
            Denna möjlighet är sedan tidigare implementerad i den svenska
            utlänningslagen, men i otillräcklig omfattning, så som också berörs
            ovan, i avsnittet om permanenta uppehållstillstånd. Det torde
            finnas goda möjligheter att förbättra den svenska implementeringen
            genom att bl.a. förbjuda anhöriginvandring för personer dömda
            för brott med relativt högt straffvärde, så som den absoluta majoriteten
            av våldsbrott, sexualbrott och brott mot frid och frihet. Även
            medlemskap i organiserad brottslighet eller terrororganisationer
            bör rimligtvis ingå, liksom mindre allvarlig brottslighet om den
            är upprepad eller på annat sätt tyder på ett asocialt och normlöst
            beteende.
          </p>
          <p xml:id="i-JH8U4aoMqYGLQahHNuK6RV">
            I linje med detta bör utlänningar som ansökt om uppehållstillstånd
            på grund av anknytning i regel styrka att de inte är eller har
            varit involverade i grov kriminalitet, även i hemlandet, genom
            att inkomma med handlingar motsvarade utdrag ur belast­ningsregistret.
            En fördjupad utredning bör vid behov anställas.
          </p>
          <p xml:id="i-FWnNnNdU1tE4HLXhvNsvcx">
            Denna typ av prövning och vandelskrav bör omfatta all anhöriginvandring,
            inklusive anhöriga till medborgare, arbetstagare, eller studerande.
            Den bör också gälla också vid förlängningsansökan. Det är orimligt
            att en utlänning som begått brott, även om de inte är så grova
            att de med dagens lagstiftning föranlett utvisning på grund av
            brott, ska kunna fortsätta vistas i Sverige utan vidare. Det bör
            härvidlag beaktas att Sverigedemokraterna i avsnittet Vandelsprövning
            i fler fall, nedan, föreslagit utökade och skärpta vandelskrav
            i prövningen av samtliga ansökningar om uppehållstillstånd.
          </p>
          <head type="h3" xml:id="i-Fkno1YWsPQFazJpZKrCroK">
            Endast tidsbegränsade uppehållstillstånd för anknytning
          </head>
          <head type="h1" xml:id="i-8sJaqHuhZqtUFaWZ3JBRCM">
            Sverigedemokraternas förslag: Uppehållstillstånd på grund av
            anknytning ska vara i högst två år.
          </head>
          <p xml:id="i-BikcJQUHa4N5vvCAmf7HAV">
            Som ovan beskrivits har normen i svensk utlänningsrätt länge
            varit att utlänningar i väletablerade förhållanden beviljats permanenta
            uppehållstillstånd från första beslutstillfället. För s.k. snabb
            anknytning, när förhållandet inte varit väl etablerat, gällde
            i stället först en prövoperiod med tidsbegränsade tillstånd, oftast
            upp till två år, och först därefter permanent uppehållstillstånd,
            s.k. uppskjuten invandringsprövning. Så är också fallet i dag.
          </p>
          <p xml:id="i-GMYB2BohyQB6jYLtwWKMH7">
            Med tillfälliga lagen blev dock tidsbegränsade uppehållstillstånd
            regel vid första beslutstillfället för både skyddsbehövande och
            vissa andra grupper, och deras anhöriga, oavsett om relationen
            varit väletablerad eller ej. I Migrationskommitténs förslag utsträcks
            denna ordning till att omfatta också anhöriga till bosatta, inklusive
            svenska medborgare. Regeringen har anslutit sig till kommitténs
            förslag.
          </p>
          <p xml:id="i-Gbdub4qFj6qAkMXfrVMH3U">
            Sverigedemokraterna instämmer i den bedömning Migrationskommittén
            och regeringens gjort i denna fråga. Vi föreslår emellertid, i
            enlighet med vad som ovan anförts, i avsnittet Avskaffandet av
            permanent uppehållstillstånd, att permanent uppehållstillstånd
            ska utmönstras ur utlänningsrätten, varför det inte kan komma
            på fråga för anhöriga till skyddsbehövande, medborgare, eller
            någon annan. Följaktligen ska en utlänning som beviljas uppehållstillstånd
            på grund av anknytning erhålla ett uppehållstillstånd som varar
            lika länge som anknytningspersonens, dock längst två år.
          </p>
          <head type="h2" xml:id="i-GEynqnKwHJVRjS3DkuCoiR">
            Fortsatt uppehållstillstånd i vissa fall när förhållandet upphört
          </head>
          <head type="h3" xml:id="i-YPvuUgGgx4Q3p5zUDREZy7">
            Bakgrund
          </head>
          <p xml:id="i-Ga1dnn2PEoh93tgbMnpuTv">
            Regeringen föreslår liksom Migrationskommittén att en utlänning
            som beviljats uppehållstillstånd på grund av snabb anknytning
            ska kunna få ett nytt uppehållstillstånd på denna grund, trots
            att det ursprungliga förhållandet upphört, om vissa omständigheter
            föreligger. Det rör sig om fall där utlänningen fått en särskild
            anknytning till Sverige, att förhållandet har upphört främst på
            grund av att i förhållandet utlänningen eller utlänningens barn
            utsatts för våld eller för annan allvarlig kränkning av sin frihet
            eller frid; eller att andra starka skäl talar för att utlänningen
            ska ges fortsatt uppehållstillstånd. Sverigedemokraterna ansluter
            sig i viss mån till detta, men med vissa förbehåll.
          </p>
          <p xml:id="i-PfwcXhNWnqX4JA7FsnZzBA">
            Bestämmelsen om uppehållstillstånd vid s.k. brusten anknytning
            tillkom i lagtext för första gången år 2000. I praktiken innebar
            detta dock endast en kodifiering av tidigare praxis, så som framgår
            i förarbetena.
            <ref target="i-47UNZawmt1TUMynfNzMo5v">
              [53]
            </ref>
            Avsikten har förstås varit att, så som statsrådet Gradin skrivit
            i tidigare förarbeten, ”undvika beslut som framstår som stötande
            för rättskänslan”.
            <ref target="i-ADxV6kSVyAqzrdJkMHmwPb">
              [54]
            </ref>
            Redan då pågick emellertid en gradvis förskjutning i regelverket,
            så att tidigare restriktiva undantagsbestämmelser kom att omfatta
            allt fler. Nyssnämnda statsråd skrev uttryckligen att ”det finns
            skäl att i något högre grad än nu låta utlänningen få stanna kvar
            i Sverige när förhållandet har upphört”. Samtidigt har den integrationspolitiska
            situationen i Sverige blivit allt svårare, vilket föranleder ett
            behov av generell skärpning i lagstiftningen, enligt det följande.
          </p>
          <head type="h3" xml:id="i-HyaEKQbBf3QCGDbAqZd73p">
            Skärp reglerna för uppehållstillstånd när förhållandet upphört
          </head>
          <p xml:id="i-GhRaqZEuntvjHTyqwwTE7h">
            Sverigedemokraternas förslag: Kraven för att bevilja uppehållstillstånd
            på grund av anknytning till en make, maka eller sambo när förhållandet
            som låg till grund för uppehållstillståndet upphört, ska skärpas.
            Tillstånd ska endast beviljas om utlänningen uppfyllt kraven för
            uppehållstillståndet i minst fem år, fört en hederlig vandel,
            kommit i varaktig egen försörjning, och i övrigt har en särskild
            anknytning till Sverige.
          </p>
          <p xml:id="i-AdiFzd6XPiBKLfxEF9FNDc">
            Som nyss nämnts måste reglerna för när uppehållstillstånd på
            grund av anknytning till en make, maka eller sambo kan förlängas
            trots att förhållandet upphört, skärpas. Det måste krävas mer
            av en utlänning för att han eller hon ska få stanna, ifall det
            förhållande som låg till grund för uppehållstillståndet inte längre
            finns kvar.
          </p>
          <p xml:id="i-4uEsprNhtGLz9z5fdicwa9">
            Sverigedemokraterna föreslår för det första att dagens möjlighet
            att bevilja uppe­hållstillstånd i dessa fall på grund av andra
            starka skäl, helt ska utgå. Bestämmelsen tar fasta på olika former
            av humanitära skäl, som att sökanden riskerar att bli socialt
            utstött vid ett återvändande eller att sökanden är allvarligt
            sjuk eller svårt handikappad. Vi noterar härvidlag att svensk
            lag redan har särskilda bestämmelser om en säkerhetsventil för
            det fall det skulle förefalla uppenbart orimligt att utvisa en
            utlänning. Därmed förefaller bestämmelsen om andra starka skäl
            i huvudsak meningslös. Uppgifter från Migrationsverket visar också
            att mycket få uppehållstillstånd beviljas på denna grund, blott
            sju tillstånd under år 2020.
            <ref target="i-FxXdqCSVEvKnEsGpTedRkL">
              [55]
            </ref>
          </p>
          <p xml:id="i-4zKuuum58hSpE85gB2Jscp">
            Sverigedemokraterna föreslår vidare en skärpning av möjligheten
            att i dessa fall bevilja uppehållstillstånd på grund av särskild
            anknytning till Sverige. Att flera hundra utlänningar varje år
            erhåller uppehållstillstånd i Sverige genom denna bestämmelse
            tyder på att den tillämpats generöst, något som inte kan accepteras.
            <ref target="i-jvqBVYy7TLRBJD51WmYJx">
              [56]
            </ref>
            Bestämmelsen måste utgöra ett undantag. Det bör i denna punkt
            uttryckligen framgå att vissa grund­läggande krav ska vara uppfyllda
            för att det ska vara tal om en särskild anknytning.
          </p>
          <p xml:id="i-U2GFzkLxUVT27r3E33JTef">
            Utlänningen ska för det första ha varit bosatt i Sverige med
            uppehållstillstånd på grund av anknytning, och uppfyllt kraven
            därför, i minst fem år. Detta stämmer också överens med familjeåterföreningsdirektivets
            regler om möjligheten till ”eget uppehålls­tillstånd” efter fem
            års vistelse. Detta innebär alltså att utlänningen i förekommande
            fall ska ha haft ett tidsbegränsat uppehållstillstånd om två år,
            och därefter fått tillståndet förlängt två gånger.
          </p>
          <p xml:id="i-Rz3AtNRT8xg85nPJ19x9T1">
            För det andra ska utlänningen ha fört en hederlig vandel. Med
            tanke på den ringa bosättningstiden som avkrävs, enligt ovan,
            bör kraven vara högt ställda, i förhållande till vad som är fallet
            för exempelvis naturalisationsärenden. Utlänningen ska under sin
            vistelse under inga omständigheter ha dömts för brott där fängelse
            ingår i straffskalan. Utlänningen ska också ha gjort rätt för
            sig gentemot det allmänna, och ska sakna skulder.
          </p>
          <p xml:id="i-H7ECMgBtcJiPzth2EaBTvW">
            För det tredje ska utlänningen ha kommit i varaktig egen försörjning.
            I likhet med vad som framgår nedan om försörjningskravens utformning,
            bör kravet i detta fall ta fasta mer på att utlänningen genom
            eget arbete uppnått en normal levnadsstandard, snarare än att
            utlänningen inte ska ligga samhället till last genom beroende
            av bidrag.
          </p>
          <p xml:id="i-3hfNVaMxCo82zKUe28MRTX">
            Slutligen bör utlänningen även i övrigt ha en särskild anknytning
            till Sverige, utöver de ovan stadgade kraven. Här bör särskilt
            beaktas utlänningens svenskkunskaper och exempelvis engagemang
            i föreningsliv.
          </p>
          <head type="h3" xml:id="i-444RdpazQ3ZjHxgx7V8HVU">
            Utred frågan om skydd för utlänningar som utsätts för relationsvåld
          </head>
          <p xml:id="i-6euXD1eaPGWqVjuAMmHKjE">
            Sverigedemokraternas förslag: Skyddet för utlänningar som utsätts
            för relationsvåld under tiden de haft uppehållstillstånd på grund
            av anknytning ska utredas.
          </p>
          <p xml:id="i-EgmVLaZZBdtDaUHJodyfsd">
            Vad gäller den sista bestämmelsen när det gäller uppehållstillstån6d
            när förhållandet upphört, alltså om i förhållandet utlänningen
            eller utlänningens barn utsatts för våld eller för annan allvarlig
            kränkning, anser inte Sverigedemokraterna att någon skärpning
            är nödvändig. Tvärtom bör det övervägas ifall dagens reglering
            är tillräcklig för att skydda människor som annars skulle känna
            sig tvungna att stanna kvar i en våldsam relation. Det rör sig
            om vad statsrådet Gradin 1983 kallade för ”en utpressningsliknande
            situation”.
            <ref target="i-QurJSWqxUb7DaLu6UnkdGc">
              [57]
            </ref>
          </p>
          <p xml:id="i-SF1bCPqtPQkJU2moZ2Czwd">
            Roks, Riksorganisationen för kvinnojourer och tjejjourer i Sverige,
            har särskilt berört denna fråga, och uttryckt att ”möjligheten
            att beviljas en förlängning av uppe­hållstillstånd på grunden
            brusten anknytning när det förekommit våld, helt försvinner i
            och med kommitténs förslag”. Regeringen bör därför låta utreda
            denna fråga i särskild ordning, så att människor, såväl män som
            kvinnor och barn, inte far illa och låses fast i våldsamma relationer.
          </p>
          <head type="h2" xml:id="i-Ga6ukJNE3tQ9C6x65p7iiL">
            Möjligheten att vägra uppehållstillstånd på grund av ålder
          </head>
          <head type="h3" xml:id="i-2jweS1DGawjDFHbUCXxbyQ">
            Inför en permanent 21-årsregel vid anhöriginvandring
          </head>
          <p xml:id="i-GnFmGK3tBA47CVB5KDWneB">
            Sverigedemokraternas förslag: Tillfälliga lagens bestämmelse
            om en åldersgräns på 21 år för anhöriginvandring till en make,
            maka, eller sambo, ska permanentas.
          </p>
          <p xml:id="i-5HasLX828HibNUufVH1gTJ">
            Migrationskommittén föreslog i sitt betänkande att den tillfälliga
            lagens bestämmelse om begränsning av rätten till uppehållstillstånd
            på grund av anknytning till en partner när någon av parterna är
            under 21 år, skulle permanentas. Kommittén noterade att detta
            är miniminivån enligt familjeåterföreningsdirektivet, och att
            denna nivå används av flera andra EU-stater. Norge, som inte är
            med i EU, och Danmark, som inte deltar fullt ut i EU:s migrationslagstiftning,
            har dessutom båda en åldersgräns på 24 år. Kommitténs utgångspunkt
            var att det för en långsiktigt hållbar migrationspolitik krävs
            att det svenska regelverket ligger i linje med övriga nordiska
            länder och EU. Regel­verket bör därför enligt kommittén vara i
            enhetlighet med det EU-direktiv som finns på området.
          </p>
          <p xml:id="i-R4G68JDgwj4XJM5mvZeWKd">
            Sverigedemokraterna välkomnade införandet av en 21-årsregel i
            svensk utlännings­rätt, som ju motsvarat förslag som partiet lagt
            sedan riksdagsinträdet år 2010. Vi ansluter oss till kommitténs
            syn i denna fråga, och beklagar att regeringen valt att gå emot
            Migrationskommittén. Detta i synnerhet som argumenten för en 21-årsregel
            handlar om att bekämpa tvångsäktenskap och hedersförtryck, såväl
            som att förbättra integrationsmöjligheterna, något som familjeåterföreningsdirektivet
            uttryckligen nämner.
          </p>
          <p xml:id="i-Ht9WmfG7B1QufTxGsFCPji">
            Sverigedemokraterna anser alltjämt att det finns starka skäl
            för att en generell 21-årsregel bör införas. Därmed finns ingen
            anledning att frångå Migrationskommitténs förslag i detta avseende.
            Vi föreslår därför att 5 kap. 17 a § andra stycket 3 utlännings­lagen
            (2005:716) får den lydelse som föreslås i Migrationskommitténs
            betänkande, med tillbörliga anpassningar.
          </p>
          <head type="h3" xml:id="i-JKDqNUnodmR4CdSLaXHgtW">
            Inför 21-årsregel även i andra ärenden
          </head>
          <head type="h1" xml:id="i-XHsxYmczV96tBuNdNRLp63">
            Sverigedemokraternas förslag: 21-årsregeln ska gälla även andra
            kategorier av anhöriginvandring.
          </head>
          <p xml:id="i-UtHW3stT8XNwUg2ssjGWwW">
            21-årsregeln gällde under tillfälliga lagen endast anhöriga till
            skyddsbehövande. Det är förvisso en rimlig ordning givet att de
            flesta asylsökande kommer från patriarkala hederskulturer, där
            förtryck av kvinnor och tvångsäktenskap är relativt vanligt före­kommande.
            Men som Migrationsverket skrev i sitt remissvar är det positivt
            att Migrationskommittén föreslog att 21-årsregeln skulle utsträckas
            till att också omfatta övriga anknytningsärenden, såsom till svenska
            medborgare. Detta torde i synnerhet gälla som nästan en halv miljon
            medborgarskap delats ut de senaste tio åren, och antalet årligen
            utdelade medborgarskap nästan fördubblats sedan krisen 2015.
          </p>
          <p xml:id="i-Q5vk5nR3BbJ6KpAwqzFSu3">
            Vi vill dock betona att även om det som Migrationsverket skrev
            är positivt att en större del av anhöriginvandringen omfattas
            av denna regel, är det likväl en stor del som inte omfattas. Anhöriga
            i arbetsmarknads- och studerandeärenden, utgjorde ca 40 procent
            av all anhöriginvandring till Sverige år 2020, men påverkas inte
            av bestämmelsen. Det bör också betonas att även om det tillhör
            ovanligheten att så unga personer som det nu är tal om skulle
            få uppehållstillstånd för arbete eller studier, och samtidigt
            ta med sig en make, maka eller sambo, torde detta vara särskilt
            vanligt i kulturer där tvångsäktenskap och liknande fenomen förekommer.
            Detta är naturligtvis inte mer acceptabelt för att det gäller
            studenter eller arbetskraftsinvandrare. Bestämmelsen om en 21-årsregel
            bör därför skyndsamt utvidgas till att också omfatta anhöriga
            i dessa ärenden.
          </p>
          <head type="h1" xml:id="i-9izG9kErFEJREoqyFEyNGM">
            Försörjningskravet vid anhöriginvandring
          </head>
          <head type="h3" xml:id="i-GoD4zysuuATR18zcmqZaeU">
            Försörjningskravet ska skärpas
          </head>
          <p xml:id="i-EE1evs6nuKh6G7qm4PpXm">
            Sverigedemokraternas förslag: Försörjningskravet ska skärpas
            såtillvida att anknyt­ningspersonen ska ha en sådan inkomst att
            hushållet inte riskerar fattigdom eller social utestängning. Inkomsten
            ska inte omfatta sociala bidrag eller andra inkomster än från
            arbete och kapital, och derivat därav.
          </p>
          <p xml:id="i-UExoBHPb4HDcjGr2wuTqKF">
            Anhöriginvandraren ska ordna med en heltäckande sjukförsäkring
            för hela vistelsen i Sverige, till dess han eller hon kvalificerat
            sig in i välfärden genom arbete.
          </p>
          <p xml:id="i-39WSWKnCLsNrjTXQPgU14g">
            Sverigedemokraterna instämde i Migrationskommitténs bedömning
            att ett försörjnings­krav för anhöriginvandring bör permanentas,
            och innefatta dels ett krav på bostad, dels ett inkomstkrav, och
            att dessa ska omfatta såväl de anhöriga som anknytningspersonen.
            Vi ansåg dock redan då att kommittén helt förbisett frågan om
            nivåerna för försörjningskravet, och dessutom missat en chans
            att utvidga kraven för att bättre svara mot miniminivån inom EU
            och enligt folkrätten. Regeringen har gjort samma misstag.
          </p>
          <p xml:id="i-4BJ6CTDngBfeC9SMeV8tKz">
            I dagsläget baseras inkomstdelen av försörjningskravet på det
            s.k. förbehållsbeloppet vid utmätning av lön enligt 7 kap. 5 §
            utsökningsbalken (1981:774). Förbehållsbeloppet omfattar dels
            ett normalbelopp, som fastställs vart år, dels individens bostadskostnad.
            Normalbeloppet är år 2021 8 287 kronor.
          </p>
          <p xml:id="i-EjpauSPV28uRgYgQAstuGk">
            När frågan om försörjningskrav utreddes år 2008 diskuterades
            flera sätt att fastställa en lämplig nivå för inkomsten. Slutsatsen
            var att förbehållsbeloppet var bäst ägnat att motsvara förhållandet
            att ”anknytningspersonen integrerats i samhället på ett sådant
            sätt att han eller hon kan försörja sig själv mera varaktigt”.
            Regeringen kom sedan att anamma denna definition, som kom till
            uttryck i 4 kap. 4 c § utlänningsförordningen (2006:97).
          </p>
          <p xml:id="i-YFXRvV1qmfGefE61ndfc4Z">
            Det kan dock ifrågasättas ifall denna nivå bevisar någon meningsfull
            integration eller försörjningsförmåga. En anknytningsperson som
            bor i en enrumslägenhet, med en hyra på 5 000 kronor, och som
            vill försörja en blivande sambo, kan med dagens regler tjäna så
            litet som 16 000 kronor före skatt, och ändå uppfylla kraven.
            En sådan inkomst understiger med råge gängse kollektivavtalsenliga
            ingångslöner. Dessutom innebär en sådan låg disponibel inkomst
            att hushållet befinner sig i risk för fattigdom, enligt SCB:s
            och OECD:s mått.
          </p>
          <p xml:id="i-3STg3Lt7gjFNsyMxxjavsf">
            Det måste betraktas som stötande att en utlänning som invandrar
            till Sverige ska anses vara varaktigt försörjd, om han eller hon
            redan vid första steget på svensk mark riskerar fattigdom, och
            lever i ett uppenbart utanförskap. Det båtar inte för en god integration,
            och innebär per definition en otillbörlig belastning för samhället.
          </p>
          <p xml:id="i-8z4EF9QDYA7qZuEGPZHiTF">
            Det bör härvidlag noteras att familjeåterföreningsdirektivets
            bestämmelser om försörjningskrav uttryckligen nämner att bedömningen
            av inkomsten ska beakta nivån för minimilöner och -pensioner i
            landet. När frågan om försörjningsstöd senare blev föremål för
            en statlig utredning togs ingen hänsyn till detta, och inte heller
            när försörjningskraven senare infördes i begränsad form (prop.
            2009/10:77). Det ska jämföras med hur försörjningskraven implementerats
            i exempelvis Nederländerna, där inkomstkravet i stället utgår
            från den nationella minimilönen för vuxna över 21 år.
          </p>
          <p xml:id="i-PnEiXJGS9Y59kvUcvqctGE">
            Sverigedemokraterna föreslår således att inkomstkravet höjs till
            en sådan nivå att utlänningen inte löper någon risk för fattigdom
            eller social utestängning, att inkomsten åtminstone motsvarar
            en normal minimilön, och att det gemensamma hushållet kan betraktas
            som självförsörjande efter att utlänningen kommit till Sverige.
            Vilken närmare nivå detta ska bestämmas till måste utredas i särskild
            ordning.
          </p>
          <p xml:id="i-N8qnEke4ZHDHoPqxt5hZg3">
            Som tidigare nämnts är det också orimligt att försörjningskravet
            ska kunna uppfyllas med hjälp av olika former av sociala bidrag
            och stöd från det allmänna, såsom bostads­bidrag eller bostadstillägg.
            Om anknytningsperson behöver sådan hjälp för att klara sitt dagliga
            leverne bör det snarare tas till intäkt för att denne inte bör
            utgöra anknytnings­person. I regel bör endast en regelbunden inkomst
            av arbete eller kapital, eller vissa derivat av dessa såsom pension,
            kunna räknas.
          </p>
          <p xml:id="i-7Ns5s6UmLzwjNq66D8LK1o">
            Sverigedemokraterna föreslår också att försörjningskravet utökas,
            genom att krav ställs på att utlänningen ordnar en privat heltäckande
            sjukförsäkring för hela tillstånds­tiden. Sådana krav finns redan
            i ett flertal EU-länder, och förutses också i familjeåter­föreningsdirektivet,
            liksom i bestämmelserna om den fria rörligheten. Att utlänningen
            ordnat en sådan försäkring innebär att han eller hon inte längre
            riskerar att ligga samhället till last vid sjukdom eller olycka.
            Kravet att ordna en sådan försäkring sänder också en tydlig signal
            om att han eller hon ännu inte betraktas som en fullvärdig del
            av det svenska samhället, utan ännu måste arbeta för detta. Detta
            ligger i linje med principen om individens eget ansvar, och därtill
            principen om det svenska medborgar­skapets helgd.
          </p>
          <head type="h3" xml:id="i-ABbx79EHe2YdetgKZERspo">
            Försörjningskravet ska breddas
          </head>
          <p xml:id="i-HjP7HRLhPxkZFduGNwrhYz">
            Sverigedemokraternas förslag: Försörjningskravet ska även gälla
            vid förlängning, till dess utlänningen kommit i varaktig försörjning.
            Det ska också omfatta övrig anhörig­invandring, så som i arbetsmarknadsärenden
            eller studerandeärenden.
          </p>
          <p xml:id="i-TAjvAeTxtfKyURXvZDhUbx">
            Så som ska framgå i avsnittet Tillgång till välfärden, nedan,
            föreslår Sverigedemokra­terna att det nyss beskrivna kravet på
            egenordnad heltäckande sjukförsäkring ska gälla till dess utlänningen
            kommit i varaktig egen försörjning, eller blivit medborgare. I
            linje med detta föreslår Sverigedemokraterna att försörjningskravet
            vid anhöriginvandring i viss mån bör gälla även vid förlängning
            av tillstånd. Det är orimligt att en utlänning som helt förlorat
            både bostad och egen inkomst alltjämt ska kunna leva i Sverige
            som om kraven varit uppfyllda. Det ger inte incitament för utlänningen
            att komma i egen försörjning, och står inte heller i proportion
            till principerna om individens eget ansvar. Detta bör särskilt
            utredas.
          </p>
          <p xml:id="i-9hJGwzqu8CwP4iCMu5d1zE">
            Sverigedemokraterna föreslår också att försörjningskrav även
            bör omfatta andra former av anhöriginvandring, främst anhöriga
            inom studerande- och arbetsmarknads­ärenden. Anhöriginvandringen
            inom dessa grupper har sedan 2009 gått från att utgöra 9 procent
            av all anhöriginvandring, till nästan 40 procent. Medan studerande
            omfattas av vissa krav som liknar försörjningskrav, saknas motsvarighet
            för anhöriga inom arbets­marknadsärenden.
          </p>
          <p xml:id="i-X6LWSNaVmiW6KYkUZkXA3o">
            Kraven för att erhålla arbetstillstånd är i dagsläget mycket
            lågt satta, och en lön om 13 000 kronor före skatt betraktas som
            tillräcklig. Inget krav på bostad uppställs heller. Eftersom arbetskraftsinvandrare
            inte omfattas av försörjningskrav kan en anhörig beviljas tillstånd
            för att leva med en arbetstagare som inte har egen bostad, och
            där den disponibla hushållsinkomsten tydligt understiger SCB:s
            tröskelvärde för risk för fattig­dom. Sverigedemokraterna föreslår
            följaktligen att anhöriga till arbetskraftsinvandrare likställs
            med övriga anhöriginvandrare, och omfattas av de krav som nyss
            beskrivits.
          </p>
          <p xml:id="i-PyqFHidBTtpyQwH54GiUtE">
            Vi noterar därvidlag att Utredningen om arbetskraftsinvandring
            (Ju 2020:05) i februari 2021 framlade sitt delbetänkande Ett förbättrat
            system för arbetskraftsinvand­ring (SOU 2021:5), i vilket utredningen
            föreslagit att ett försörjningskrav för familje­medlemmar till
            arbetskraftsinvandrare ska införas. Sverigedemokraterna välkomnar
            förslaget, men beklagar att utredningen varken tagit ställning
            till nivån på försörjnings­kravet, eller valt att föreslå ett
            krav på ordnad bostad i Sverige. I det senare för förslaget rentav
            tankarna till den profetiska varning som framfördes av föredragande
            statsrådet Johansson 1968:
          </p>
          <p xml:id="i-BaiFRAA3cywNQ21HyHRtb">
            [En] utlännings bostadsfråga måste vara löst innan tillstånd
            till inresa, vistelse och arbetsanställning här lämnas. Även i
            fråga om bostaden bör samma standardkrav som för den inhemska
            befolkningen upprätthållas. På detta område har utvecklingen hittills
            visat tecken till att utlänningskvarter av slumkaraktär bildas,
            särskilt i de stora städerna. Denna utveckling måste brytas. Det
            kan med hänsyn till läget på bostadsmarknaden inte ske på annat
            sätt än att kravet på godtagbar bostad inte efterges.
            <ref target="i-k6nfPWukYrKAExkPkqu2W">
              [58]
            </ref>
          </p>
          <p xml:id="i-X1zutZsvk8QwhfPNfx9XGN">
            Till skillnad från utredningen anser vi att Sveriges bästa, och
            bekämpandet av fattigdom och utanförskap bland invandrare i Sverige,
            inklusive ”utlänningskvarter av slumkaraktär” måste gå före exempelvis
            arbetsmarknadsintressen. Vi utgår från att regeringen ansluter
            sig till vår hållning i denna fråga, och snarast inför försörjningskrav
            enligt detta.
          </p>
          <head type="h2" xml:id="i-MX87JMaxG3bxVuDWoBBjZS">
            Undantag från försörjningskravet
          </head>
          <head type="h3" xml:id="i-7E8bPhwfhrJ9kyzNQFrDVZ">
            Inget undantag när anknytningspersonen är medborgare i Sverige,
            EES eller Schweiz
          </head>
          <p xml:id="i-BYm69trJsbP3uka1hQq2qQ">
            Sverigedemokraternas förslag: Undantag från försörjningskraven
            ska inte göras för vare sig svenska medborgare eller medborgare
            i EES eller Schweiz.
          </p>
          <p xml:id="i-K3S1AmcecBzCUXJxQMroji">
            Sverigedemokraterna motsätter sig kommitténs generösa förslag
            gällande undantagen från försörjningskravet. Om ett försörjningskrav
            alls ska vara meningsfullt är det orimligt att stora grupper undantas,
            så som varit normen före den tillfälliga lagen. Tvärtom bör målet
            vara att en så stor del av anhöriginvandringen som möjligt omfattas
            av någon form av försörjningskrav, för att garantera att denna
            typ av invandring aldrig mer ligger samhället till last.
          </p>
          <p xml:id="i-65WNQ3C3nwiFPfh5ejMC2s">
            Till skillnad från kommittén anser vi därför att anhöriga till
            både svenska och EES-medborgare ska omfattas av försörjningskravet.
            Argumentet som kommittén fört fram gällande den sistnämnda gruppen,
            att dessa utöver anhöriginvandring genom uppehålls­tillstånd har
            möjlighet till detta genom uppehållsrätt, bortser dels från de
            omfattande krav som finns för att erhålla uppehållsrätt, dels
            att det rör sig om medborgare i relativt välbeställda och kulturellt
            närliggande länder. Givet den omfattande integrationsskuld som
            byggts upp i vårt land efter decennier av oansvarig migrationspolitik,
            är det nöd­vändigt att ställa upp ytterligare krav.
          </p>
          <head type="h3" xml:id="i-6RHimwjXZD9MAqDZ9rfzh1">
            Begränsa undantaget när anknytningspersonen är konventionsflykting
          </head>
          <p xml:id="i-SFoVPkB8yM7guH68MrWzXd">
            Sverigedemokraternas förslag: Bestämmelsen om undantag för anhöriga
            till konventionsflyktingar om familjeåterförening är möjlig annorstädes
            ska skärpas så att det motsvarar familjeåterföreningsdirektivets
            miniminivå.
          </p>
          <p xml:id="i-DGm2YYwfnoftYCQDJAwL56">
            Migrationskommittén har förslagit att konventionsflyktingar fortsatt
            ska vara undan­tagna försörjningskraven om de ansöker om familjeåterförening
            inom tre månader från att de erhållit flyktingstatusförklaring.
            Regeringen har anslutit sig till detta förslag. Detta motsvarar
            miniminivån enligt familjeåterföreningsdirektivet, något Sverige­demokraterna
            kan stödja, och som regeringen också framställt riksdagen.
          </p>
          <p xml:id="i-KZgMuChXSo2VoeVvzbuZ8F">
            Kommittén har dock föreslagit att tillfälliga lagens skrivning
            om undantag från försörjningskraven i de fall familjeåterförening
            inte är möjlig i ett land utanför EU som familjen har en särskild
            anknytning till, ska permanentas. Denna skrivning står i motsats
            till familjeåterföreningsdirektivets skrivning, där det i stället
            talas om att referenspersonen och/eller familjemedlemmen ska ha
            en särskild anknytning till ett land utanför EU. Kommittén har
            således valt en mer generös skrivning, vilket inte kan accepteras.
            Regeringen har också anslutit sig till detta.
          </p>
          <p xml:id="i-BoN7nbGUShxTn2VZSEQvNY">
            Sverige kan, så som framgått vid flera tillfällen ovan, inte
            avvika från en europeisk miniminivå. Sverigedemokraterna föreslår
            alltså att undantag härvidlag endast får göras om familjeåterförening
            inte är möjlig i ett land utanför EU som anknytningspersonen eller
            utlänningen har en särskild anknytning till.
          </p>
          <head type="h3" xml:id="i-8quNk945H4f6JytPvfvi24">
            Definitionen av väletablerat förhållande för konventionsflyktingar
          </head>
          <p xml:id="i-YU8PcpTKbxCnfssRuhKVFb">
            Sverigedemokraternas förslag: Definitionen av ett etablerat förhållande
            ska ligga på miniminivån i EU-rätten.
          </p>
          <p xml:id="i-8HzN7RmRtQZMqdwgWDAb9f">
            Till skillnad från Migrationskommittén har regeringen även föreslagit
            en ytterligare lättnad i bestämmelserna om undantag från försörjningskraven
            för konventions­flyktingar. Enligt regeringens förslag ska begreppet
            väletablerat förhållande i detta fall anses klart föreligga om
            utlänningen är anknytningspersonens make eller sambo och äktenskapet
            ingåtts eller samboförhållandet förelegat före anknytningspersonens
            inresa i Sverige.
          </p>
          <p xml:id="i-3jaZARpZsWUtHLUHBAzeWi">
            Förslaget står i strid med många decennier av praxis i svensk
            utlänningsrätt, där ett förhållande endast ansetts väletablerat
            ifall parterna sammanbott en viss tid, normalt två år, eller om
            vissa särskilda omständigheter föreligger. Det blir särskilt anmärkningsvärt
            mot bakgrund av att regeringen därmed gör avsteg från sin egen
            tolkning av EU-rätten från när tillfälliga lagen infördes. Sverigedemokraterna
            kan som nyss nämnt inte acceptera några lättnader vad gäller försörjningskraven.
            Sverige kan inte avvika från en europeisk miniminivå. Vi föreslår
            därför att regeringens tillägg helt utgår, och att undantag från
            försörjningskravet endast ska få göras om utlänningen och anknytnings­personen
            har sammanbott utomlands en längre tid eller det på annat sätt
            står klart att förhållandet är väl etablerat.
          </p>
          <head type="h3" xml:id="i-Ho5cjM2zEzRw6QLj3bRLyq">
            Inget nytt undantag för vidarebosatta (kvotflyktingar)
          </head>
          <p xml:id="i-W3FXRxXamg2MdYD2UFyB4t">
            Sverigedemokraternas förslag: Vidarebosatta (kvotflyktingar)
            ska inte undantas från försörjningskraven på annat sätt än vad
            som gäller för konventionsflyktingar.
          </p>
          <p xml:id="i-KJJwUsH6WVR4qeoqXcA3t6">
            Regeringen har också frångått Migrationskommitténs förslag när
            det gäller undantag från försörjningskraven för vidarebosatta,
            kvotflyktingar. Regeringen har föreslagit att undantaget från
            försörjningskravet för denna särskilda grupp ska gälla först från
            det att de rest in till Sverige, och inte från det att de beviljats
            uppehållstillstånd, vilket annars är regeln.
          </p>
          <p xml:id="i-HUTbBy2UZqAuEQRNyjcJB9">
            Vidarebosatta har länge varit en särskild omhuldad grupp i utlänningsrätten,
            och stora anstalter har historiskt sett vidtagits för att gruppens
            mottagande i Sverige ska vara så gott som möjligt. Precis som
            kommittén skriver är det också en grundläggande princip att hålla
            ihop familjer vid vidarebosättning och motverka familjesplittring,
            varför det torde vara ovanligt att någon form av splittring som
            skulle föranleda familje­återförening skulle uppstå. Bland annat
            av dessa skäl ansåg kommittén det tillräckligt att gruppen erhöll
            samma undantag från försörjningskraven som konventionsflyktingar.
            Sverigedemokraterna ansluter sig till detta förslag, med betoning
            på att Sverige, återigen, inte ska avvika från en internationell
            miniminorm.
          </p>
          <p xml:id="i-U4ATcBBaMTPCBnXUPHPUVt">
            Det kan härvidlag även erinras om att mer än en fjärdedel av
            alla kvotflyktingar som fick uppehållstillstånd år 2019 fick det
            som alternativt skyddsbehövande. Så som framgår ovan, föreslår
            Sverigedemokraterna att alternativt skyddsbehövande över huvud
            taget inte ska ha rätt till familjeåterförening.
          </p>
          <head type="h3" xml:id="i-W4A3hns5T9PjpoFXrjR6yz">
            Inga undantag för alternativt skyddsbehövande
          </head>
          <p xml:id="i-QzdbXSjxCiTSs9fGVtJSYg">
            Enligt vad som tidigare nämnts i avsnittet Familjeåterförening,
            ska alternativt skydds­behövande inte kunna utgöra anknytningspersoner
            i anhörigärenden, så som konven­tionsflyktingar kan. Följaktligen
            kan de inte heller ha rätt till undantag från några försörjningskrav,
            så som konventionsflyktingar har enligt ovan.
          </p>
          <head type="h3" xml:id="i-K2bzHjtYT51KWefT8cPhS3">
            En eventuell nödventil ska vara sträng
          </head>
          <p xml:id="i-Cu5gzB7JR5KoroNXMfBtft">
            Sverigedemokraternas förslag: Undantag från försörjningskraven
            ska i enlighet med Migrationskommitténs förslag endast göras vid
            synnerliga skäl.
          </p>
          <p xml:id="i-9dCC4nndFU4k3f6rHxLt6b">
            Utöver de ovannämnda undantagen är det så som Migrationskommittén
            nämnde i betänkandet troligt att ett litet antal unika fall kommer
            att kräva en särskild nödlösning. Sverigedemokraterna anslöt sig
            därför till kommitténs förslag, dock med den skillnad att förslaget
            i vår version blev skarpare. I stället för att undantag från försörjningskravet
            skulle föreligga vid synnerliga skäl, föreslog vi att det skulle
            föreligga endast när det vid en sammantagen bedömning förelåg
            synnerliga skäl hänförliga till barnets bästa eller familjens
            enhet. Ett sådant undantag skulle säkerställa att Sverige höll
            sig till miniminivån enligt internationell rätt, samtidigt som
            det blev ostridigt att Sverige också höll sina åtaganden de enligt
            internationella konventioner vi förbundit oss till.
          </p>
          <p xml:id="i-EGBwEuGoBQEexYfg4T2szV">
            Regeringen har dock frångått Migrationskommitténs förslag, och
            föreslagit en nödventil enligt vilken särskilda skäl ska vara
            tillräckligt för undantag från försörjnings­kraven. Regeringen
            menar att det annars skulle innebära en restriktiv tillämpning.
            Sverigedemokraterna instämmer i denna beskrivning av kommitténs
            förslag, men anser till skillnad från regeringen att det är helt
            nödvändigt och tillbörligt under rådande situation i Sverige,
            så som tidigare nämnts. Sverigedemokraterna föreslår därför att
            kommitténs skrivning snarare än regeringens införs, med de ändringar
            som nyss beskrivits.
          </p>
          <head type="h1" xml:id="i-JSJAFCxHpT5pyFeMU8G8ZU">
            Säkerhet, kontroll och återvändande
          </head>
          <head type="h2" xml:id="i-Qrqhxrpm8LYSVGgunLFmVT">
            Utlänningskontroll
          </head>
          <head type="h3" xml:id="i-G6sR3DJ4XWrdXhuEYyYBhc">
            Vandelsprövning i fler fall
          </head>
          <p xml:id="i-JkJSZnD8mb7sHUSpNVqoQo">
            Sverigedemokraternas förslag: En utförlig vandelsprövning måste
            bli en obligatorisk del av tillståndsprövningen i utlänningsrätten.
            Vandelsprövningen måste beakta hela utlänningens livsstil, och
            både tidigare och nuvarande beteenden.
          </p>
          <p xml:id="i-HYHmezFPfNQ2HoGcqVu96R">
            I enlighet med vad som anförts ovan i avsnittet Avskaffandet
            av permanent uppehålls­tillstånd har möjligheten att beakta en
            utlännings vandel i samband med prövningen av utlänningens ansökan
            om uppehållstillstånd minskat drastiskt över åren. Det handlar
            dels om att bredden i omständigheter som får beaktas minskat,
            men också att graden av eventuellt klander eller allvar som krävs
            ökat. Resultatet är att uppehållstillstånd i dagsläget endast
            kan vägras av ett fåtal skäl, som måste vara mycket allvarliga.
          </p>
          <p xml:id="i-FJxdxZzkpsQv46ndwCwkW1">
            Precis som anfördes enligt ovan är det orimligt att utlänningar
            som inte klarar av att uppfylla vissa grundläggande krav i vårt
            samhälle likväl kan fortsätta vistas i vårt land. En utlänning
            som för en ohederlig vandel, som för en kriminell livsstil, ingår
            i kriminella nätverk, som upprepade gånger döms för brott även
            om de är ringa, som har missbruksproblem eller livnär sig på ett
            oärligt sätt, genom prostitution eller tiggeri, eller utgör en
            orimlig belastning på de sociala välfärdssystemen, måste kunna
            vägras uppehållstillstånd.
          </p>
          <p xml:id="i-3C2dwvzrDLcHT7m4YwTqmF">
            Det får heller inte enbart vara fråga om fällande domar i domstol,
            så som dagens lagstiftning fokuserar på. Även andra typer av tydliga
            bevis och indikationer måste kunna beaktas. Redan 1993 års Utvisningsutredning
            menade att ”det bör krävas att utlänningen kan förväntas föra
            hederlig en vandel. Häri ligger inte bara att kriminalitet inte
            bör förekomma. Även asocialitet och allmän normlöshet bör kunna
            beaktas”.
            <ref target="i-PBnthVJLh5avRGohwsn1QF">
              [59]
            </ref>
            Som exempel skulle kunna nämnas att ifall en särskild säkerhetsnärvaro
            behövs i Migrations­verkets lokaler för att en viss utlänning
            besöker myndigheten, torde det föreligga goda skäl för utlänningen
            att vägras uppehållstillstånd. Sådana omständigheter är enligt
            uppgifter från Migrationsverket relativt vanliga. Utredningen
            beskrev för övrigt också just sådana fall:
          </p>
          <p xml:id="i-UNHqc1FjqXin6Rz1FGeFkF">
            På många förläggningar förekommer att asylsökande stör verksamheten
            genom beteenden som inte alltid är direkt hänförliga till brottslighet,
            t.ex. hotfullt uppträdande och annat störande beteende. Vad som
            här åsyftas är handlingssätt som ger uttryck för likgiltighet
            för grundläggande normer i samhället. Utredningen anser att en
            skärpt syn i dessa frågor är påkallad vid tillståndsprövningen.
            <ref target="i-GQm8FLSryKFmwf4noNov2c">
              [60]
            </ref>
          </p>
          <p xml:id="i-7wiLa8xZQHdrS8uirqjmNM">
            Frågan om vandelsprövningen är naturligtvis komplicerad, och
            avvägningar måste göras till utlänningens anknytning till Sverige.
            Men vandelsfrågan får inte åsidosättas, utan bör prioriteras,
            och alltid prövas ingående. Detta bör ske såväl vid en förstagångs­ansökan,
            när utlänningen befinner sig utomlands, men också när utlänningen
            befinner sig i Sverige, och vid en förlängningsansökan. Vid behov
            bör utlåtanden inhämtas från såväl sociala myndigheter som polisen,
            men även Kronofogdemyndigheten, Försäkrings­kassan och andra relevanta
            instanser. Det kan även bli aktuellt att utlänningen, så som redan
            1949 års utlänningskommitté föreslog, ställs under närmare kontroll,
            ifall utlänningens vandel trots brister medger fortsatt vistelse
            i Sverige.
            <ref target="i-REm8tvN91VCx1DMDKt4gTu">
              [61]
            </ref>
            Sverige får inte tillåtas bli en fristad för kriminella och asociala
            utlänningar.
          </p>
          <head type="h3" xml:id="i-Uc7AqiKqnMpvXSbsVFbzZo">
            Mer inre utlänningskontroll
          </head>
          <p xml:id="i-WvVPWW9MVxM8Ns1NQN1Z27">
            Sverigedemokraternas förslag: Inre utlänningskontroller ska prioriteras.
            Polismyndig­heten ska tillföras resurser och få ett anslag som
            är avpassat till behovet av mer utlänningskontroller. Myndigheten
            bör också få ett tydligt uppdrag och mandat i dessa frågor.
          </p>
          <p xml:id="i-9Wv3jLpvM8BvecKokgApJT">
            I takt med att migrationen till Sverige har ökat, har även tendensen
            hos utlänningar att stanna kvar i Sverige efter ett beslut om
            avslag och avlägsnande ökat. Särskilt bland asylsökande är det
            många som väljer att gå under jorden för att bli en del av ett
            snabbt växande skuggsamhälle. Det finns ingen exakt siffra över
            hur många som uppehåller sig illegalt i Sverige, men otaliga undersökningar
            och rapporter pekar på att tiotusentals utlänningar vistas i Sverige
            illegalt.
          </p>
          <p xml:id="i-2uFUdUmoCUkRgufXcUSMVD">
            Skuggsamhället är till stor skada för såväl det svenska samhället
            som för berörda individer. Det måste bekämpas av hela samhället.
            Utlänningar med avslagsbeslut måste tydligt se att valet att stanna
            illegalt enbart kan sluta med besvikelse. Det samma gäller utlänningar
            som reser in i hopp om att kunna leva i ett parallellsamhälle.
          </p>
          <p xml:id="i-NFPpTcg6uMVo9C7uDTUC9C">
            I bräschen för kampen mot skuggsamhället och illegal migration,
            och som första försvarare av principen om den reglerade invandringen,
            står Polismyndigheten. Myndig­heten har under åren fått ta ett
            allt större ansvar, med en arbetsbörda som ökat oavbrutet, utan
            att anslagen ökat i samma takt. Arbetet har också försvårats på
            grund av bristfälliga och rentav motstridiga politiska prioriteringar.
            Det är tydligt att Polismyndigheten inte bara behöver en adekvat
            resurssättning, men också ett tydligt uppdrag och mandat att prioritera
            inre utlänningskontroller.
          </p>
          <p xml:id="i-AQTKoy5WjSwSGGJTQV6KEK">
            Sverigedemokraterna vill därför satsa ordentligt på detta område.
            Fler poliser måste anställas, villkoren måste förbättras, och
            fungerande rutiner måste till i verksamheten, grundat i beprövade
            metoder och medarbetarnas initiativ. Antalet inre utlänningskon­troller
            måste bli fler och även riktas mot platser där behovet är som
            störst. Polisen bör ges möjlighet att utifrån empirisk erfarenhet
            och generella beteendemönster utföra inre utlänningskontroller
            för att hitta personer som befinner sig illegalt i landet, utan
            att detta utgör en diskrimineringsgrund.
          </p>
          <head type="h3" xml:id="i-EVemMKCkQPfRbkQJ9GCsrZ">
            Öka myndigheters befogenheter vid inre utlänningskontroll
          </head>
          <p xml:id="i-4xs6xkbe6pYj5a7ad4RDfQ">
            Sverigedemokraternas förslag: Polismyndigheten och andra myndigheter
            ska få ökade befogenheter vid inre utlänningskontroll.
          </p>
          <p xml:id="i-MGtL2GGb7w19gq3BGyzzLg">
            Återvändandeutredningen har i sitt betänkande Klarlagd identitet
            (SOU 2017:93) före­slagit flera åtgärder för att identifiera fler
            personer som vistas i Sverige illegalt, och motverka missbruk
            av resedokument och främlingspass. Bland annat ska Migrations­verket
            och Polismyndigheten ges möjlighet att vid inre utlänningskontroll
            fotografera en utlänning samt ta hans eller hennes fingeravtryck.
          </p>
          <p xml:id="i-73SzsDDsqrAsWf1tSLuofu">
            Sverigedemokraterna välkomnade utredningens förslag, även om
            vi ansåg dem otillräckligt långtgående. Bland annat borde möjligheterna
            att upptaga, använda och lagra biometriska uppgifter öka utöver
            vad utredningen föreslagit. Vi kan i dagsläget beklaga att regeringen
            dels tagit över tre år på sig att bereda frågan, dels att regeringen
            i slutändan frångått utredningens förslag i flera avseenden.
            <ref target="i-5oLBjo9SU7aEpjTKacGKsk">
              [62]
            </ref>
          </p>
          <p xml:id="i-6cXjR5p2xyq4Bc4AiLamMx">
            Sverigedemokraterna anser att frågan om inre utlänningskontroller
            är utomordentligt viktig för Sverige, både för att upprätthålla
            den reglerade invandringen, och för att öka säkerheten i vårt
            land. Det växande skuggsamhället är ett hot inte bara mot enskilda
            medborgare, men även mot samhället i stort, något som terrordådet
            på Drottninggatan 2017, utfört av en illegal migrant, tydligt
            visat. Vi förslår därför nu, liksom i vår nyligen avlagda följdmotion
            i frågan,
            <ref target="i-BgyzArtd4N3rySrLezVCnL">
              [63]
            </ref>
            bl.a. att vid inre utlänningskontroll fingeravtryck och annan
            biometrisk information från utlänningar ska vara möjlig att uppta
            och spara och använda i fler fall och under en längre tid. Liksom
            utredningen föreslagit bör så kunna ske från det att utlänningen
            fyllt sex år. Vidare föreslår vi att ansvariga myndigheter bör
            få uttrycklig rätt att medta utlänningen, beslagta handlingar,
            kroppsvisitera och genomföra andra sökningar, inklusive tömning
            av digitala medier. Bestämmelser härom bör vara tvingande, till
            skillnad från dagens läge, då de är fakultativa, frivilliga.
          </p>
          <head type="h3" xml:id="i-R6RF6FEwLtuiTnL9bqMQWv">
            Öka möjligheten till förvarstagning
          </head>
          <p xml:id="i-6nhroZujKaxCk7tiVpsTbs">
            Sverigedemokraternas förslag: Myndigheternas möjlighet att försvarsta
            utlänningar vid behov, ska öka.
          </p>
          <p xml:id="i-UMsZUbqxGJr5Vn3d3cffC8">
            Arbetet med att upprätthålla den reglerade invandringen försvåras
            ofta av bristfällig lagstiftning med begränsade befogenheter för
            myndigheterna. Det är t.ex. endast i undantagsfall som en utlänning
            kan tas i förvar i samband med att ett utvisningsbeslut meddelas.
            Sverige går även i detta avseende utöver de miniminivåer som uppställs
            i återvändandedirektivet.
          </p>
          <p xml:id="i-GczZWtfJu85cKRjyFVyBC6">
            Sverigedemokraterna anser att det bör ske en förändring i lagstiftningen,
            så att det i fler fall blir möjligt att omedelbart ta en utlänning
            i förvar inför utvisning eller i andra relevanta fall. Det bör
            t.ex. i högre utsträckning vara möjligt att förvarsta utlänningar
            även innan dess att en tidsfrist för frivillig hemresa löpt ut,
            eller innan utvisningsbeslutet vunnit laga kraft.
          </p>
          <p xml:id="i-534v3kZJSb3JxzWdzvgffK">
            Det bör i samtliga fall vara möjligt att ersätta förvarstagning
            med andra former av övervakningsåtgärder, såsom elektronisk fotboja,
            anmälningsplikt, helgarrest, hem­arrest, utegångsförbud, eller
            andra begränsningar i rörelsefrihet. Målet bör vara att Migrationsverket
            får tillgång till ett brett batteri av möjliga åtgärder, allt
            efter den specifika situationens behov.
          </p>
          <head type="h3" xml:id="i-2hr8wPjKkBVjT5Zb2Dogbf">
            Öka antalet förvarsplatser
          </head>
          <head type="h1" xml:id="i-7ZBjUytELULd48t8brsxcc">
            Sverigedemokraternas förslag: Antalet förvarsplatser ska öka
            så länge behov finns.
          </head>
          <p xml:id="i-2YDfdtf3WLAfXD61FXkg4J">
            För att möjligheten att förvarsta utlänningar ska vara meningsfullt
            och kunna bedrivas på ett effektivt sätt måste antalet förvarsplatser
            vara tillräckligt. Det är inte rimligt att utlänningar med lagakraftvunna
            avvisnings- eller utvisningsbeslut inte kan tas i förvar vid behov
            på grund av att det inte finns förvarsplatser.
          </p>
          <p xml:id="i-PT4kkHgDzTvVjj2fWdhQYp">
            Migrationsverket har de senaste åren kontinuerligt ökat antalet
            försvarsplatser. Beläggningsgraden har trots detta varit hundraprocentig
            över tiden.
            <ref target="i-B17xZc5LzmxVrPsfeSMiqL">
              [64]
            </ref>
            Uppgifter från Migrationsverket såväl som i media vittnar om
            att illegala migranter oftast släpps på fri fot av Polismyndigheten,
            eftersom det saknas lediga förvarsplatser. Att Sverige, som beviljat
            över 1,2 miljoner uppehållstillstånd på tio år, endast har omkring
            520 förvars­platser, är orimligt.
          </p>
          <p xml:id="i-68HZFdseyi2Q3pbRXfydcv">
            Det finns ingen reell möjlighet att uppskatta hur stor efterfrågan
            på förvarsplatser är eftersom den i slutändan är beroende av åtskilliga
            yttre faktorer. Bland dessa kan nämnas antalet inre utlänningskontroller,
            bestämmelserna kring återkallelse av tillstånd och avlägsnande
            av utlänningar, samt främmande staters samarbetsvillighet i åter­vändandearbetet.
            I en rapport till Justitiedepartementet år 2019 föreslog Migrations­verket
            och Polismyndigheten gemensamt upp till 1 200 platser, en siffra
            som möjligen skulle kunna användas som en utgångspunkt givet dagens
            lagstiftning. Oavsett vilken nivå som anses lämplig, är det dock
            uppenbart att den måste överstiga dagens.
          </p>
          <p xml:id="i-GrTCyr3G4axzJWdkdvtT5h">
            Sverigedemokraterna föreslår därför att antalet förvarsplatser
            utvidgas kraftigt, tills efterfrågan mättas. Parallellt med detta
            måste insatser för att minska kostnaderna för förvaret genomföras.
            I det fall en utlänning ensam är ansvarig för att han eller hon
            placeras i förvar, förefaller det orimligt att utlänningen utan
            vidare ska kunna ställa långtgående krav på logi. Förenligheten
            med återvändandedirektivet och annan internationell rätt bör i
            detta sammanhang särskilt övervägas, så att Sverige, liksom i
            resten av migrationspolitiken, håller sig till absoluta miniminivån.
          </p>
          <p xml:id="i-G3CautBzqFcbS8mvREoMa8">
            Utformningen av förvaren kan med fördel anpassas till vissa krav
            som ställs hos Kriminalvården. Detta skulle tjäna till att öka
            säkerheten på förvaren, men också innebära en besparing över tid,
            eftersom Kriminalvårdens behov av anstaltsplatser lär kvarstå
            även i det fall en sverigedemokratisk migrationspolitik med tiden
            minskat behovet av förvarsplatser.
          </p>
          <p xml:id="i-HPzB3qVfmsWChVMrZQbcJX">
            Det är dock viktigt att komma ihåg att fler förvarsplatser i
            sig inte kommer att förbättra situationen i Sverige nämnvärt.
            Med tanke på att kostnaderna för att hålla en utlänning i förvar
            är mycket höga, måste en satsning på förvar alltid gå hand i hand
            med satsningar på att verkställa fler utvisningar. Sverigedemokraterna
            föreslår nedan ett antal reformer som på sikt kommer att leda
            till en ökning av genomförda utvisningar, en minskning av antalet
            illegala migranter i Sverige, och ett minskat behov av försvars­platser.
          </p>
          <head type="h3" xml:id="i-JNWe32hfEqxZyqXx7wYuH1">
            Utvidga och utveckla biometriska databaser
          </head>
          <p xml:id="i-Wg3aUfqKVYMGUUcfwR9Atu">
            Sverigedemokraternas förslag: Myndigheterna ska kunna uppta fler
            biometri­uppgifter, lagra dem under en längre tid, och använda
            dem i fler fall.
          </p>
          <p xml:id="i-M28G4csEDF869EQ8rEn7wv">
            Den tidigare nämnda Återvändandeutredningen föreslog också att
            Sverige bör verka för att en centraliserad EU-databas skapas med
            information om bl.a. uppehållstillstånd och uppehållstillståndskort.
            Migrationsverket anförde i sitt remissyttrande att det borde övervägas
            att inrätta ett nationellt fingeravtrycksregister för innehavare
            av uppehålls­tillstånd. Detta skulle effektivisera och rättssäkra
            processen vid förlängning av gällande tillstånd liksom ersättandet
            av ett förlustanmält uppehållstillståndskort. Det skulle också
            avsevärt försvåra för enskilda individer att verka i Sverige i
            multipla identiteter. Även Polismyndigheten och Säkerhetspolisen
            förordade en sådan lösning. I ett flertal europeiska länder finns
            redan en sådan ordning. Polismyndigheten anser att frågan är såväl
            angelägen som brådskande och därför bör utredas.
          </p>
          <p xml:id="i-AiRgDbjxZ5GQ3X3rMbw7Xi">
            Sverigedemokraterna ansluter sig till både utredningen och de
            nämnda remissinstan­sernas uppfattning i denna fråga. Sverige
            bör därmed inte bara verka för att en alleuro­peisk databas upprättas,
            men också att Sverige får till stånd en egen sådan databas. Förslagsvis
            skulle detta kunna genomföras genom att existerande bestämmelser
            om att biometriska uppgifter omedelbart ska förstöras efter att
            ett uppehållstillståndskort tillverkats, tas bort. I stället skulle
            sådana uppgifter alltså sparas både på kortet och i den nationella
            databasen.
          </p>
          <p xml:id="i-Tw7zQaNdeX3i3egh1YFrSo">
            Även i fall där uppehållstillståndskort inte är aktuella bör
            fler biometriuppgifter sparas, lagras, och komma till användning.
            Multipla identiteter och bristande kunskap om såväl asylsökande
            som illegala migranter Sverige utgör ett stort problem. Dessutom
            är en påfallande andel av den ökande och grova brottsligheten
            relaterad till migrationen till Sverige. EU samlar inom ramen
            för Eurodac fingeravtryck och vissa andra uppgifter, men den registerföring
            som sker inom ramen för asylprocesserna i dag är inte tillräcklig.
          </p>
          <p xml:id="i-GTxKVb8FSufJrJ5xivsoJ3">
            Asylsökande och andra som söker uppehållstillstånd i Sverige
            bör i anslutning till ansökan åläggas att bidra med DNA och andra
            biometriska data till ett nytt sökbart register. Registerdatan
            bör sparas till dess att den sökande erhåller medborgarskap i
            Sverige, eller om den sökande är EES-medborgare, till dess att
            personen lämnat Sverige. Registret bör användas både av myndigheter
            som hanterar utlänningsärenden, för att t.ex. identifiera sökande
            som tidigare utvisats eller avvisats från Sverige, och av brottsbekämpande
            myndigheter.
          </p>
          <p xml:id="i-Gjk288DE1Tw1917b67pkHy">
            Hur en sådan ordning skulle fungera, och huruvida dagens uppdelning
            av ansvaret mellan Migrationsverket och Polismyndigheten alltjämt
            ska gälla när det gäller bio­metriska uppgifter, måste särskilt
            utredas. Så som Polismyndigheten tidigare anfört är detta brådskande,
            varför regeringen snarast måste ta ställning till en utredning
            om detta.
          </p>
          <head type="h2" xml:id="i-Pzh9NPDapN1kKf2eVpXQ8t">
            Avlägsnande av utlänningar
          </head>
          <head type="h3" xml:id="i-HZer9cFfiqeQgd2oU78XTB">
            Utred möjligheten till utvisning på grund av asocialitet
          </head>
          <p xml:id="i-VQm7xa2CBFFnqo1Jdu3qL1">
            Sverigedemokraternas förslag: Möjligheten att utvisa en utlänning
            på grund av asocialitet eller liknande vandelsproblem, ska utredas.
          </p>
          <p xml:id="i-PvUNFqUBfvjNYMzSLyAi7s">
            Så som framgått ovan i avsnittet Avskaffandet av permanent uppehållstillstånd
            har den tidigare möjligheten att utvisa utlänningar på grund av
            asocialitet avskaffats. Det innebär att en utlänning i praktiken
            endast kan utvisas om han eller hon begår ett så pass grovt brott
            att en domstol dömer till utvisning. Som tidigare nämnt är detta
            ytterligt sällsynt. Oavsett detta, och med beaktande av vad som
            i avsnittet Vandelsprövning i fler fall anförts, står det klart
            att en möjlighet att utvisa en utlänning på grund av asocialitet,
            eller vandelsskäl, bör återinföras i någon form.
          </p>
          <p xml:id="i-WMVL2nyBcqnLD32e97ZrZv">
            En utlänning bör utvisas på grund av asocialitet i huvudsak av
            samma skäl, eller som direkt följd av, att uppehållstillstånd
            vägras. Som tidigare nämnts i den frågan bör utlänningens hela
            livsstil beaktas, och inte enbart fällande domar i brottsmål.
            En bred undersökning måste göras. Eventuella drogmissbruk, medlemskap
            i kriminella organisationer, eller ovilja att göra rätt ifrån
            sig gentemot samhället och andra, måste väga in.
          </p>
          <p xml:id="i-7Dhvyqgw1iJCDarek5uAyu">
            Denna fråga bör utredas noga, och kopplingen till möjligheten
            att återkalla ett uppehållstillstånd, nedan, eller vägra att förnya
            uppehållstillståndet, ovan, måste över­vägas. Den processekonomiska
            aspekten måste särskilt beaktas, alltså frågan om hur det allmännas
            resurser bäst förvaltas för att uppnå ett visst resultat. Om utlänningar
            i allmänhet beviljas kortvariga uppehållstillstånd, och kan vägras
            förlängning på grund av vandel, kan det framstå som ett orimligt
            slöseri med resurser att införa en särskild separat ordning att
            utvisa en utlänning på grund av asocialitet, eller för den delen
            åter­kalla tillståndet.
          </p>
          <head type="h3" xml:id="i-JoPAXg4bHKr9VEhkCng7im">
            Utvidga möjligheten att återkalla uppehållstillstånd
          </head>
          <p xml:id="i-Te89v3Gbezv1SdaRsqLymW">
            Sverigedemokraternas förslag: Återinförandet av möjligheten att
            återkalla ett uppehållstillstånd på grund av asocialitet eller
            liknande vandelsproblem ska utredas. Återkallandet av uppehållstillstånd
            ska prioriteras, genom ändrad lagstiftning och tydliga direktiv
            till Migrationsverket att prioritera ärenden om återkallelse
          </p>
          <p xml:id="i-VvR91JUiGD8sftg6qZVwsv">
            Vad som nyss nämnts om utvisning på grund av asocialitet gäller
            även när det gäller möjligheten att återkalla ett beviljat uppehållstillstånd.
            Det finns ett klart behov i svensk utlänningsrätt av att i någon
            form kunna avlägsna en utlänning och i vissa fall återkalla ett
            uppehållstillstånd på grund av asocialitet eller andra vandelsskäl.
            Frågan bör utredas noga.
          </p>
          <p xml:id="i-UDfB65bf1sj5791PBVveZg">
            Återkallelse kan dock även ske av andra skäl än vandel. Så som
            framgår ovan i avsnittet Avskaffandet av permanent uppehållstillstånd
            togs rentav möjligheten att ta återkalla ett uppehållstillstånd
            på grund av vandel helt bort i den nuvarande utlännings­lagen.
            Kvar finns, med vissa sällsynta undantag, endast möjligheten att
            återkalla ett uppehållstillstånd om utlänningen arbetskraftsinvandrat
            och förlorat sin anställning, anhöriginvandrat och förhållandet
            till anknytningspersonen upphört, om utlänningen flyttat från
            Sverige, utlänningen medvetet har lämnat oriktiga uppgifter eller
            medvetet har förtigit omständigheter, som varit av betydelse för
            att få tillståndet, eller det på grund av tidigare verksamhet
            eller i övrigt kan antas att utlänningen kommer att bedriva sabotage,
            spioneri eller olovlig underrättelseverksamhet i Sverige eller
            i något annat nordiskt land.
          </p>
          <p xml:id="i-FBGCfsUt9Hc8nTS2iBdQnv">
            I samtliga av dessa fall föreligger starka skyddsmekanismer som
            hindrar tillståndet från att återkallas. I flera fall måste hänsyn
            tas till den anknytning som utlänningen har till det svenska samhället
            och till om andra skäl talar mot att tillståndet återkallas. I
            denna bedömning ska särskilt beaktas utlänningens levnadsomständigheter,
            om utlänningen har barn i Sverige och, om så är fallet, barnets
            behov av kontakt med utlänningen, hur kontakten har varit och
            hur den skulle påverkas av att utlänningens uppehållstillstånd
            återkallas, utlänningens övriga familjeförhållanden, och hur länge
            utlänningen har vistats i Sverige. Vidare finns också skarpa tidsgränser
            för när återkallelse får ske, antingen över huvud taget, eller
            med krav på att det föreligger synnerliga skäl för återkallelse
            efter en viss tid. För arbetskraftsinvandrare och anhöriginvandrare
            finns också särskilda bestämmelser, varav den sistnämnda berörs
            i avsnittet Fortsatt uppehållstillstånd i vissa fall när förhållandet
            upphört.
          </p>
          <p xml:id="i-NbsnEGJxDj9LDBD2EWUgBW">
            Som framgått i avsnittet Avskaffandet av permanent uppehållstillstånd
            är det orim­ligt att en utlänning kan behålla uppehållstillstånd
            i Sverige trots att den ursprungliga grunden för uppehållstillstånd
            inte längre gäller. En skyddsbehövande som inte behöver skydd
            bör i normalfallet återvända hem, liksom en anhöriginvandrare
            eller arbetskrafts­invandrare bör göra det samma om anknytningen
            eller anställningen upphört. Det är också orimligt att en utlänning
            som ljugit för att få uppehållstillstånd, eller på olika sätt
            utgör ett hot mot Sverige, ska kunna behålla ett uppehållstillstånd.
          </p>
          <p xml:id="i-L5BSGyfcj5ckQYXD92CAR2">
            Skyddsmekanismerna är dock så starka, och kraven så högt ställda,
            att återkallelse över huvud taget inte kommer på fråga i de flesta
            fall. Detta, tillsammans med bristande riktlinjer från regeringen,
            gör att Migrationsverket inte prioriterar vare sig kontroller
            eller återkallanden i sig. Enligt uppgifter bland medarbetare
            på Migrationsverket betraktas det ofta som meningslöst att ens
            lägga upp ett ärende om återkallelse, trots att det kan förefalla
            uppenbart att utlänningen i fråga förverkat sin rätt att vistas
            i Sverige. Statistik visar också att endast i genomsnitt 3 000
            ärenden om återkallelse anhängig­gjorts årligen under det föregående
            decenniet, och endast i genomsnitt 1 600 av dessa lett till att
            tillstånd återkallats.
            <ref target="i-Uis84LF44ZE9RLoPzjQNuA">
              [65]
            </ref>
            Detta ska ställas mot att i genomsnitt 120 000 uppehålls­tillstånd
            beviljats årligen under samma period.
          </p>
          <p xml:id="i-4YvfqaDdFAkPphJKXLAuan">
            Mot bakgrund av allt det sagda anser Sverigedemokraterna att
            frågan om återkallelse av uppehållstillstånd dels bör utredas
            i förhållande till frågan om vägran av tillstånd och utvisning
            på grund av asocialitet eller vandel, och dels bör prioriteras
            särskilt genom ändrad lagstiftning och tydliga direktiv till Migrationsverket
            att prioritera ärenden om återkallelse.
          </p>
          <head type="h3" xml:id="i-XHiyQQbgrjpwfeLNm3qZTi">
            Utvidga möjligheten till utvisning på grund av brott
          </head>
          <p xml:id="i-8iQXD8Pp1eGGxLoumdGu7m">
            Sverigedemokraternas förslag: Utvisning på grund av brott ska
            alltid prövas när utlänning åtalas. Även ringare brottslighet
            kunna leda till utvisning på grund av brott, om utlänningen uppenbarligen
            anammat en kriminell livsstil. Hänsyn till anknytning till Sverige
            eller personliga förhållanden ska beaktas i mycket mindre omfattning.
          </p>
          <p xml:id="i-FBzfzxRthu8tG3cVX35a7p">
            Som tidigare nämnt i avsnittet Avskaffandet av permanent uppehållstillstånd
            har möjlig­heten att utvisa en utlänning som påföljd på brott,
            det som tidigare hette förvisning, minskat över tiden. I dagsläget
            kan utvisning på grund av brott endast komma på fråga om brottet
            kan leda till fängelse, och om utlänningen döms till svårare påföljd
            än böter. Brottet ska även vara av sådant slag, och övriga omständigheter
            sådana att det kan antas att utlänningen kommer att göra sig skyldig
            till fortsatt brottslighet i riket, samt att brottets karaktär
            uppnår en viss grad av allvar.
          </p>
          <p xml:id="i-KgjcRcLrQZ6j8QbaPAuvZm">
            Om en domstol överväger att utvisa en utlänning måste den dock
            först bedöma utlänningens anknytning till det svenska samhället.
            Häri ingår särskilt utlänningens levnadsomständigheter och familjeförhållanden
            samt utlänningens vistelsetid. Faktorer som arbete, bostad och
            social anpassning liksom kunskaper i svenska språket påverkar
            bedömningen. Domstolen ska också särskilt beakta om utlänningen
            har barn i Sverige och, om så är fallet, barnets behov av kontakt
            med utlänningen, hur kontakten mellan dem har varit och hur den
            skulle påverkas av att utlänningen utvisas. Hänsyn ska också tas
            till om det finns hinder mot verkställighet av utvisningen på
            grund av exempelvis humanitära skäl.
          </p>
          <p xml:id="i-59CUWjRD3xqF1p9StkuyqE">
            Resultatet av domstolens övervägande är i allmänhet att utvisning
            inte kan ådömas. Kraven är så högt satta, och utlänningens rätt
            till privatliv och familjeliv så prioriterat, att det endast i
            ett fåtal fall kan bli tal om att utvisa utlänningen. Uppgifter
            från Brå ger vid handen att även vid mycket grova brott, såsom
            våldtäkt, utvisas mindre än en femtedel av dömda utlänningar.
            I fall av misshandel eller rån, rör det sig om mindre än två procent.
            <ref target="i-6hK3sDfKMrQWzTDrNR7yj2">
              [66]
            </ref>
          </p>
          <p xml:id="i-BESQHKFVpuHXzMLxBTKJG">
            Det bör tilläggas att dessa siffror gäller utlänningar som är
            bosatta i Sverige, och alltså beviljats ett uppehållstillstånd.
            För övriga utlänningar, såsom turister eller illegala migranter,
            som i praktiken torde sakna anknytning till Sverige, är utvisning
            likväl inte en självklarhet. När det gäller våldtäkt får mer än
            en tredjedel stanna i Sverige, och för mord omkring 40 procent.
          </p>
          <p xml:id="i-CEnu4Z1V2mYNJe53ZbiCMU">
            Sverigedemokraterna kan inte acceptera denna ordning, och anser
            så som tidigare anfört att Sverige måste återgå till en strängare
            syn på dessa frågor. Sverige kan inte tillåtas bli en fristad
            för grovt kriminella. Vi föreslår därför att regelverket kring
            utvisning på grund av brott görs om. För det första bör frågan
            om utvisning alltid väckas när målet rör en utlänning. För det
            andra bör även ringare brottslighet kunna leda till utvisning
            på grund av brott, om utlänningen uppenbarligen anammat en kriminell
            livsstil. Vad som tidigare anförts om utvisning på grund av asocialitet
            och vandel är relevant även i detta fall.
          </p>
          <p xml:id="i-UBiXA1ZsXRMqceUBCuGCyn">
            För det tredje bör dagens mycket starka hänsynstagande till utlänningens
            anknytning och familjeförhållanden drastiskt minska. I fall som
            rör allvarligare brottslighet bör de helt utgå. Det är orimligt
            att en utlänning som rentav döms för relationsvåld eller våldtäkt
            mot barn, ska tillerkännas en särskild rätt att stanna i Sverige
            på grund av anknytning till en partner eller en avkomma.
          </p>
          <p xml:id="i-NeHsana5ZmtinmELZPtapt">
            Hänsyn måste naturligtvis tas till Sverige internationella åtaganden,
            främst Europa­konventionen och vissa EU-direktiv, såtillvida att
            målet bör vara lägsta möjliga nivå för att nå fördragskonformitet.
            Inspiration kan hämtas dels från tillfälliga lagens nödventil,
            men också dansk utlänningsrätt, där begreppet ”om det inte med
            säkerhet strider mot Danmarks internationella förpliktelser”,
            är etablerad. Även möjligheten att utvisa en utlänning till ett
            tredjeland eller genom avtal om försäkringar för att undanröja
            verkställighetshinder, som omnämnts i avsnittet Uppehållstillstånd
            på grund av verkställighetshinder, samt avsnittet Förbättrat samarbete
            med nedan, bör övervägas.
          </p>
          <head type="h3" xml:id="i-Thsy8Ko8GsyzvXoeUUX7ds">
            Fler avvisningsbeslut ska förenas med omedelbar verkställighet
          </head>
          <head type="h1" xml:id="i-JBPoK9knf2n4bWFtmjHbny">
            Sverigedemokraternas förslag: Fler avvisningsbeslut ska förenas
            med omedelbar verkställighet.
          </head>
          <p xml:id="i-KeacruTMwHAj4mmfqPEVtM">
            Enligt utlänningslagen får Migrationsverket besluta att verkets
            beslut om avvisning får verkställas även om det inte har fått
            laga kraft (avvisning med omedelbar verkställighet), om de uppgifter
            som den sökande åberopar saknar betydelse för prövningen av ansökan
            eller saknar tillförlitlighet, och det därmed är uppenbart att
            det inte finns grund för asyl och det är uppenbart att uppehållstillstånd
            inte heller ska beviljas på någon annan grund (uppenbart ogrundad
            ansökan). Det innebär att verkställighet sker utan att beslutet
            vunnit laga kraft eller överprövats.
          </p>
          <p xml:id="i-6T9WKeiqkPCFTkQTEDzkC5">
            Sverigedemokraterna anser att regeln bör skärpas så att en uppenbart
            ogrundad ansökan alltid ska förenas med avvisning med omedelbar
            verkställighet. En bestäm­melse bör dessutom skyndsamt införas
            i svensk rätt som innebär att en ansökan betraktas som uppenbart
            ogrundad om något av de kriterier som listas i EU:s asyl­procedurdirektiv
            föreligger. Det innebär att omedelbar verkställighet ska ske bl.a.
            om den sökande kommer från ett säkert ursprungsland, om det är
            troligt att sökanden i ond tro har förstört eller gjort sig av
            med en identitets- eller resehandling, eller om sökanden har lämnat
            uppenbart inkonsekventa och motsägelsefulla, klart falska eller
            uppenbart osannolika uppgifter.
          </p>
          <head type="h3" xml:id="i-RFsYFnD2uTSGacJyX9ALsB">
            Gör återreseförbud till norm vid utvisningsbeslut
          </head>
          <p xml:id="i-6qo13osibkcvnHJTqT2Qgg">
            Sverigedemokraternas förslag: Återreseförbud ska bli norm vid
            utvisningsbeslut från Migrationsverket.
          </p>
          <p xml:id="i-2qhiLwzjcqN7mcqhTGpF8c">
            Ett beslut om utvisning eller avvisning meddelat av Migrationsverket
            kan enligt utlänningslagen innehålla ett återreseförbud, som innebär
            en utlänning inte får återvända till Sverige under en viss tid.
            Detta gäller särskilt om utlänningen fått en tidsfrist för frivillig
            återresa, och inte reser hem under denna tid. Återreseförbudets
            varaktighet får bara överstiga fem år om utlänningen innebär ett
            allvarligt hot mot allmän ordning och säkerhet.
          </p>
          <p xml:id="i-A92PcZJ1Fmg79iEnMLJXR6">
            Sverigedemokraterna anser att det måste betraktas som självklart
            att en utlänning som utvisas från Sverige har en plikt att följa
            svensk lag, och lämna vårt land. En utlänning som efter en lång
            juridisk process fått ett avslag bör alltid beläggas om återreseförbud,
            om han eller hon inte återvänd frivilligt under tidsfristen. Om
            en tidsfrist inte meddelats, exempelvis för att det finns risk
            för att utlänningen avviker, eller utgör en risk för allmän ordning
            och säkerhet, bör utlänningen alltid beläggas med återrese­förbud.
          </p>
          <p xml:id="i-GuARCWLHs2GnxRLej8CyNt">
            Vissa ärendeslag, såsom asyl, bygger på ett visst mått av förtroende
            för den asylsökande, och en tvivelsmålets fördel. Detta innebär
            att den sökande får en rad friheter och rättigheter i Sverige
            som andra utlänningar inte får del av, såsom särskild rätt till
            vård till subventionerade priser, eller bidrag från Migrationsverket.
            Kostnaden för mottagande av asylsökande är också enormt stor.
            En asylsökande som befunnits sakna asylskäl av Migrationsverket,
            och fått detta beslut bekräftat i den vidare över­klagandeprocessen,
            bör därför också alltid beläggas med återreseförbud.
          </p>
          <p xml:id="i-59Y9QtgaYfPWQtucFvR4hL">
            Återreseförbud bör generellt sett inte börja gälla förrän utlänningen
            konstaterats utrest. De bör också i normalfallet gälla under en
            längre tid. De särskilda krav som ställs för ett återreseförbud
            på längre än fem år, bör avskaffas. Det bör härvidlag noteras
            att regeringen i april 2020 tillsatte en särskild utredning kring
            reglerna för utvisning på grund av brott, och även återreseförbud
            i sådana fall (dir. 2020:44). Regeringen bör förslagsvis bredda
            utredningen till att också omfatta frågan och utvisning och återrese­förbud
            i andra fall än brott.
          </p>
          <head type="h3" xml:id="i-FkiNzDGvn3Ur1ebMBust1o">
            Reformera återvändandeverksamheten
          </head>
          <p xml:id="i-5LajmnEop76dC3wDjBs15R">
            Sverigedemokraternas förslag: En utredning ska anställas om hur
            återvändande­verksamheten ska reformeras för att uppnå större
            effektivitet. Frågan om huruvida Migrationsverket ska få ett huvudansvar
            bör särskilt beaktas.
          </p>
          <p xml:id="i-6a9T7RnT1LYSCWSbrJEAS6">
            Återvändandeverksamheten, som syftar till att få utlänningar
            utan tillstånd i Sverige att återvända till sitt hemland, är i
            dag uppdelat mellan i huvudsak tre myndigheter, Migrationsverket,
            Polismyndigheten och Kriminalvården. Otaliga rapporter har de
            senaste åren visat på en rad oegentligheter i arbetet. Här kan
            exempelvis nämnas Riksrevisionens rapport Återvändandeverksamheten:
            resultat, kostnader och effektivitet (RiR 2020:07), som indikerat
            stora problem när det gäller samarbetet mellan de olika myndigheterna,
            ansvarsfördelningen, och även den ekonomiska styrningen och effektiviteten.
            Tidigare lagstiftningsarbete, såsom regeringens proposition Moderna
            och rättssäkra regler för att hålla utlänningar i förvar (prop.
            2017/18:284), har utgjort försök att förbättra situationen, utan
            resultat.
          </p>
          <p xml:id="i-PjkhvRGEuzv4q3jCZmLj89">
            Det är tydligt att den svenska återvändandeverksamheten inte
            fungerar. Trots stora investeringar och löpande kostnader kvarstannar
            en mycket stor del av de som ska utvisas kvar i Sverige. Kostnaderna
            per verkställd utvisning har rentav ökat kraftigt. Under tiden
            tvingas Kriminalvården agera taxiverksamhet åt Migrationsverkets
            förvar, medan Polismyndigheten i stor utsträckning saknar tillgång
            till information eller insyn i viktiga frågor.
          </p>
          <p xml:id="i-VPyMMkX2Y6vSWB1eNHYSZx">
            En kontinuerlig trend i utlänningsrätten sedan 50-talet har varit
            att utlännings­frågorna kommit att koncentrerats alltmer i en
            enda centralt ansvarig myndighet, Migrationsverket. Sålunda genomför
            inte längre Polismyndigheten asylutredningar, och Arbetsförmedlingen
            ansvarar inte längre för mottagning av asylsökande, så som fram­gått
            ovan i avsnittet Mottagning av asylsökande och nyanländas etablering.
            År 1999 övertog också dåvarande Statens invandrarverk huvudansvaret
            för verkställighet av beslut om utvisning och avvisning, från
            länspolismyndigheterna. Det förefaller rimligt att denna process
            fortsätter, och att Migrationsverket, som redan handhar hela processen
            kring invandringen till Sverige, inklusive utredning och praktisk
            mottagning av asyl­sökande, och därtill driver återvändandeenheter
            och förvarsverksamhet för utlänningar, skulle få ett eget ansvar
            för den svenska återvändandeverksamheten.
          </p>
          <p xml:id="i-SSLokTVtbHU4azAf81uYU7">
            Genom en sådan reform skulle Kriminalvården och i många fall
            även Polismyndig­heten få större möjlighet att fokusera resurser
            och organisation på sina respektive kärnverksamheten, medan de
            problem som rör kommunikation och samverkan mellan skilda myndigheter
            skulle minimeras. Polismyndigheten skulle alltjämt, genom gränspolisen,
            vara huvudansvarig för att upprätthålla gränskontroller, och i
            vissa fall även inre gränskontroller. Men Migrationsverket skulle
            få ett större ansvar inom områden där de redan har ett huvudansvar,
            och skulle kunna fullfölja målet att upprätt­hålla den reglerade
            invandringen även i de fall en utlänning avvikit eller gått under
            jorden. På så sätt skulle arbetet kunna effektiviseras, och onödig
            byråkrati kunna undvikas.
          </p>
          <p xml:id="i-UovKRAwgrSkf9NzyAQDVjQ">
            Regeringen bör därför anställa en utredning om hur återvändandeverksamheten
            ska reformeras för att uppnå större effektivitet.
          </p>
          <head type="h3" xml:id="i-AxxFMjiCHUBPv8vonaaHYL">
            Förbättra samarbetet med tredjeländer kring återvändande
          </head>
          <p xml:id="i-V5og15q9jmncTchFYokqY7">
            Sverigedemokraternas förslag: Sverige ska, ensamt eller genom
            EU, prioritera samarbetet med tredjeländer för att fler avlägsnandebeslut
            ska kunna verkställas. Det kan röra sig om återtagandeavtal med
            ursprungsländer, antal om utvisning till ett säkert tredjeland,
            men också avtal om försäkringar för undanröjande av verkställighetshinder.
            Sanktioner och indraget bistånd, liksom andra åtgärder, ska vara
            möjliga alternativ.
          </p>
          <p xml:id="i-XExxCFFuteSJhZQP5t8YLZ">
            Ett aktuellt problem med utvisningar och avvisningar är de tillfällen
            då utlänningarnas hemländer inte godtar att de sänds tillbaka.
            Varje land har en skyldighet att ta hand om sina medborgare, och
            att tillåta att de åter kommer in i det landet. Om landet i fråga
            vägrar ta tillbaka sina medborgare finns det dock ingen möjlighet
            att utvisa dem, något som blivit ett stort problem i Sverige.
          </p>
          <p xml:id="i-LDR94AcYr7XMgdsbrpiURQ">
            Riksrevisionen har i sin rapport Återvändandeverksamhetens resultat,
            tydligt visat hur verkställandet av utvisningar försvåras märkbart
            av att hemländer exempelvis ställer krav på absolut frivillighet,
            eller på olika sätt ”försvårar eller fördröjer återtagandet av
            sina medborgare exempelvis genom krångliga eller tidsödande administrativa
            krav.”
            <ref target="i-CDU8Kk9x6c6nFDUo7CgCMF">
              [67]
            </ref>
          </p>
          <p xml:id="i-4uAr1RTMiEZbiGqNxKjxBZ">
            Sverigedemokraterna anser att Sverige bör anta en mer aktiv position
            i denna fråga, och låta frågan om utvisningar väga tyngre i relationen
            med främmande makter. Sverige bör sätta press genom olika instrument
            för att andra stater ska ta sitt ansvar, oavsett om det gäller
            utlänningar som utvisats från Sverige på grund av brott, eller
            som en följd av ett avslagsbeslut.
          </p>
          <p xml:id="i-5eu86pMgmLLH7oStjoBRpV">
            I vissa fall är det dock inte möjligt att utvisa utlänningar
            till sitt hemland, exempel­vis för att de riskerar omänsklig behandling
            i hemlandet. Det kan också vara att det inte går att avgöra vilket
            land som utlänningen ska utvisas till. I sådana fall bör det utredas
            om särskilda avtal kan slutas med säkra tredjeländer, dit utlänningar
            kan utvisas. Huruvida utlänningen har en anknytning till tredjelandet
            i fråga ska inte vara avgörande, så länge det inte strider mot
            Sveriges internationella åtaganden. I andra fall bör särskilda
            avtal om försäkringar för att undanröja verkställighetshinder
            övervägas, genom vilka ursprungslandet lämnat garantier för att
            utlänningen inte kommer att utsättas för skyddsgrundande behandling.
          </p>
          <p xml:id="i-UhkY5gSuCksTu3BtJnQVKm">
            Instrument som bör nyttjas för att utverka samarbetsvillighet
            från det berörda landet är det eventuella bistånd som Sverige
            eller EU, direkt eller indirekt, ger till de berörda länderna.
            Om länderna vägrar ta emot sina egna medborgare bör de inte heller
            kunna erhålla finansiellt eller annat stöd av vare sig Sverige
            eller EU. Sverige bör således, i de fall som detta omfattar, strypa
            bistånd som delas ut nationellt, och verka för att EU som union
            och de medlemsstater som gör detsamma upphör med detta.
          </p>
          <p xml:id="i-EiNDXqgdg6MW2UUPAHnoai">
            Även andra former av diplomatiska påtryckningar och sanktioner
            bör kunna nyttjas, i den mån detta erfordras i den enskilda situationen,
            och till den grad som krävs. Länder som inte erhåller bistånd
            bör ändå kunna utsättas för sådana påtryckningar att de tar sitt
            ansvar. Liksom ovan bör detta kunna ske unilateralt från svenskt
            håll, även om en gemensam ansats med andra EU-länder, eller hela
            unionen, vore fördelaktig.
          </p>
          <head type="h3" xml:id="i-Qf7KGSZb4XVX15Pkgw4REn">
            Preskriptionstiden vid utvisning ska avskaffas
          </head>
          <head type="h1" xml:id="i-AVu4XEVB5wsRQ9K2EW1eep">
            Sverigedemokraternas förslag: Preskriptionstiden för utvisningsbeslut
            ska avskaffas.
          </head>
          <p xml:id="i-C5PbZaDuMRpRcd8Y7wLFjY">
            Preskriptionstiden för utvisningsbeslut innebär i dagsläget att
            ett utvisningsbeslut som inte meddelats av allmän domstol upphör
            att gälla efter fyra år. Detta gäller oavsett om utvisningen verkställts
            eller ej. Om utvisningsbeslutet förenats med ett återreseförbud
            gäller tiden för återreseförbudet i stället.
          </p>
          <p xml:id="i-Mz9BgJRir8Kqo4wAfRPYmc">
            Under preskriptionstiden kan en utlänning inte ansöka om uppehållstillstånd
            inifrån Sverige i sedvanlig ordning. I stället räknas en eventuell
            ansökan som en anmälan om verkställighetshinder (V-UT). Migrationsverket
            ska då skyndsamt pröva huruvida sådana föreligger, i synnerhet
            om nya omständigheter uppdagats. Om så ej är fallet ska utvisningen
            alltjämt verkställas.
          </p>
          <p xml:id="i-YFNCXugmozP7G9oNJesQDz">
            En ansökan utifrån påverkas inte av ett utvisningsbeslut. En
            utlänning som fått avslag på en ansökan om uppehållstillstånd,
            och samtidigt fått beslut om utvisning, kan alltså ansöka på samma
            villkor som tidigare om han eller hon lämnar Sverige. Detta gäller
            dock inte asylsökande, eftersom asyl endast kan sökas inifrån
            Sverige. Detta gör att asylsökande som fått avslag och ska utvisas,
            kan få en ny chans att få asyl om de avviker och går under jorden,
            och sedan ansöker om asyl igen efter att utvisnings­beslutet preskriberats.
          </p>
          <p xml:id="i-DqUmgxxGCnVosck5PcV7oC">
            Vid tillkomsten av 1989 års utlänningslag förlängdes preskriptionstiden
            från det tidigare tre år till fyra år. Ändringen motiverades med
            att det hade blivit allt vanligare att utlänningar förhindrade
            verkställigheten av utvisningen genom att hålla sig undan långa
            tider.
            <ref target="i-BxTGjTpiNFaV92fu9tnACt">
              [68]
            </ref>
          </p>
          <p xml:id="i-VzkVFSwWD5EzSUuvm59EsR">
            Mot bakgrund av att det fortfarande är ett stort antal personer
            som blir kvar i Sverige under längre perioder, och att verkställigheten
            av utvisningsbeslut försvåras av att många håller sig undan myndigheterna
            (se bl.a. Återvändandeutredningsdirektiv dir. 2017:45) anser Sverigedemokraterna
            att preskriptionstiden ska förlängas.
          </p>
          <p xml:id="i-4uH8WWWLoBza4bRQQCmUrY">
            Givet att utlänningslagstiftningen redan innefattar goda möjligheter
            att nå ett rätts­säkert slutligt beslut i migrationsärenden, och
            att särskilda regleringar även gäller för det fall verkställighetshinder
            föreligger, anser Sverigedemokraterna att preskriptionstiden bör
            förlängas utan begränsning. Preskriptionstiden ska därmed avskaffas.
          </p>
          <head type="h3" xml:id="i-DDwrkEkggPyiXdwemR8bN6">
            Det kontanta återvändandebidraget ska avskaffas
          </head>
          <head type="h1" xml:id="i-TsvDEMWEL3gaabCBFpzfCr">
            Sverigedemokraternas förslag: Återetableringsstödet ska avskaffas.
          </head>
          <p xml:id="i-JDVtxtC3XAZ9APGCwbsjfe">
            Återvändande innebär att en utlänning utan tillstånd att vistas
            i Sverige lämnar Sverige för att återvända till sitt hemland.
            För detta ändamål har Sverige sedan många år vissa återvändandestöd,
            främst det s.k. återetableringsstödet. Återetableringsstöd är
            ett monetärt stöd som riktar sig till personer som ska återvända
            till ett land där det är svårt att återetablera sig på grund av
            säkerhetsläget. Stödet regleras i förordningen (2008:778) om återetableringsstöd
            för vissa utlänningar. För att erhålla stödet måste sökanden bl.a.
            ha fått avslag på asylansökan, och ha för avsikt att självmant
            återvända till hemlandet.
          </p>
          <p xml:id="i-9nxbtk875a4NPuKw4rJREp">
            Återetableringsstödet motsvarar 30 000 kronor för varje person
            över 18 år och 15 000 kronor för barn under 18 år. En familj kan
            få högst 75 000 kronor. Stödet betalas ut när den sökande har
            lämnat Sverige och anlänt till hemlandet.
          </p>
          <p xml:id="i-LE9UDwM8Fqm8gwnPyEPh1T">
            Antalet personer och familjer som erhållit återetableringsstöd
            har varierat kraftigt över tiden. Från 2009 till 2015 minskade
            det kontinuerligt från 1 758 till 210 personer, för att sedan
            öka kraftigt till 2 515 år 2016, och sedan stadigt minska igen.
            Kostnaderna har på samma sätt varierat, från 47 miljoner kronor
            år 2009, till 1,4 miljoner år 2015, för att sedan öka till 68
            miljoner år 2016, och därefter sjunka igen.
            <ref target="i-BhPnYgGnRuAujfMTmvPBtM">
              [69]
            </ref>
          </p>
          <p xml:id="i-Cz4wtUdvzcWVa5K5wyat9N">
            Sverigedemokraterna konstaterar inledningsvis att återetableringsstödet
            haft liten effekt på återvändandeverksamheten. Antalet individer
            som använt sig av stödet har varit litet, och kostnaden per individ
            har generellt sett varit hög. Det har heller inte gjorts någon
            utvärdering över hur stor andel av dessa individer som skulle
            ha återvänt alldeles oavsett om er erhållit ersättning därför.
          </p>
          <p xml:id="i-T6XqgHxHemdAJixg3aTG8T">
            Vidare anser Sverigedemokraterna att institutet i sig förefaller
            oförenligt med den allmänna rättskänslan. Utlänningar som erhåller
            återetableringsstöd har per definition ansökt om asyl i Sverige,
            och fått avslag. De har medvetet rest in i Sverige utan skyddsskäl,
            ofta från avlägsna länder, för att här söka asyl. De har i allmänhet
            vistats i landet en längre tid, och försörjts av det svenska samhället
            både direkt och indirekt. De har erbjudits goda möjligheter att
            få sin sak prövad, med offentligt betalt rättsligt ombud och tolk,
            och i flera instanser. De har dock befunnits sakna asylskäl, i
            en process som uppfyllt samtliga krav på rättssäkerhet.
          </p>
          <p xml:id="i-HpDcrBbQy98Uz4KGJ155S5">
            Svensk lag kräver att en sådan utlänning ska återvända till sitt
            hemland. Det kan inte vara tal om någon form av bidrag eller muta
            för att en utlänning ska följa svensk lag, i synnerhet som en
            genomsnittlig asylsökande redan inneburit en stor börda och kostnad
            för samhället. En utlänning som inte har rätt att vistas i Sverige
            ska inte under några omständigheter kunna erhålla ytterligare
            stöd från det svenska samhället, utan ska enbart följa svensk
            lag och lämna landet.
          </p>
          <head type="h1" xml:id="i-X1eKdFkABa95p2E5at6uqt">
            Tillgång till välfärden
          </head>
          <head type="h3" xml:id="i-CvkPy6R5FEthMXj1j3ZnLz">
            Bakgrund och problembild
          </head>
          <p xml:id="i-KAFmECzLTNBcn5fNSkAtrW">
            Sverigedemokraternas bedömning: Tidigare ansågs invandringen
            ha en mycket stark koppling till välfärden. Detta byggde ytterst
            på att invandringens storlek anpassades till samhällets förmåga,
            så att den inte blev en belastning. Senare frikopplades de från
            varandra, så att samhället fick anpassa sig till invandringen.
            Det har orsakat stora problem för Sverige.
          </p>
          <p xml:id="i-S4wo5cx5eMed1cw2t1x9Nj">
            Sverigedemokraterna beklagade redan i Migrationskommittén att
            kommittén inte kunnat enas om en gemensam ny inriktning kring
            invandringen och välfärden. Dessa två frågor har i mångt och mycket
            diskuterats isär under alltför lång tid, vilket fått svåra följder
            för det svenska samhällsbygget. Det är tydligt att förhållandena
            är annorlunda än de var när folkhemmet stod på sin höjdpunkt.
          </p>
          <p xml:id="i-SpAMGF6o3Mzw1HxyhkUys2">
            Medvetenheten kring dessa problem var å andra sidan större vid
            den tiden. Före­dragande statsrådet Johansson skrev exempelvis
            1968 i propositionen Riktlinjer för utlänningspolitiken följande
            om hur invandringens omfattning skulle bestämmas:
          </p>
          <p xml:id="i-EVcJKhkM1bW9GVhheUitWK">
            invandringens omfattning bör bestämmas med hänsyn också till
            möjligheterna att bereda invandrarna bostäder, utbildning, sjuk-
            och hälsovård, social omvårdnad i övrigt och annat bistånd.
            <ref target="i-6Sr8xZWASUxWygHd4EhZBh">
              [70]
            </ref>
          </p>
          <p xml:id="i-FMJLrATXe3WYVM6bqQy8sF">
            Det bör noteras att under de första åren av 60-talet invandrade
            i genomsnitt 20 000 personer årligen till Sverige. I den nyss
            citerade proposition beskrevs hur regeringen ”genom skärpta bestämmelser
            om arbetstillstånd [och] omfattande informationen i de europeiska
            utvandrarländerna om de nya bestämmelserna” framgångsrikt hejdade
            en ökande invandring, ”från ca 35 000 år 1965 till ca 27 000 år
            1966 för att år 1967 uppgå till endast ca 13 000 personer”.
            <ref target="i-2b9WB5Uhxe4ZwbwQrVSKmf">
              [71]
            </ref>
            Som jämförelse kan nämnas att under perioden 2014–2019 var genomsnittet
            närmare 140 000 om året.
          </p>
          <p xml:id="i-3Hjgaq8MiWjsrnKgUXpYhn">
            Samtidigt har utanförskapet ökat i vårt land på en rad olika
            sätt. Skolresultaten har sjunkit, och gapet mellan inrikesfödda
            och utrikesfödda vuxit. Arbetslösheten, som alltid varit mycket
            högre bland utrikesfödda, har ökat än mer, och är numera fyra
            gånger högre än bland inrikesfödda. En majoritet av alla arbetslösa
            är utrikesfödda, och bland långtidsarbetslösa utgör de en absolut
            majoritet. Sysselsättningsgraden i Sverige är bland världens absolut
            högsta, men för gruppen utrikesfödda är nivån nästan 20 procentenheter
            lägre än för inrikesfödda – den största skillnaden i hela EU och
            nästan tre gånger så hög som genomsnittet i EU. Då är ändå definitionen
            av sysselsättning mycket generöst tilltagen, och inkluderar även
            subventionerade anställningar, ”låtsasjobb”. Som exempelvis Entreprenörsskapsforum
            visat tar det mycket längre tid för utlänningar att bli självförsörjande,
            än sysselsatta.
            <ref target="i-Tcx1qceHnQx2KXXGm7D6e3">
              [72]
            </ref>
            Uppgifter från Handelns forskningsinstitut visar att ännu efter
            femton år i Sverige hade en stor majoritet av icke-västliga invandrare
            inte nått självförsörjning.
            <ref target="i-9iht8hUMwNsazugRUd9td8">
              [73]
            </ref>
          </p>
          <p xml:id="i-LDU7VH3cNBS2yztXDShsGy">
            Även i SCB:s siffror över inkomsten syns dessa missförhållanden.
            Den disponibla inkomsten för vår största invandrargrupp, syrierna,
            är häften av inrikesföddas nivå, trots att olika former av bidrag
            och transfereringar ingår. För andra stora invandrargrupper, såsom
            irakier, somalier, eritreaner och andra, är siffrorna snarlika,
            och har i flera fall försämrats på senare tid. Om man i stället
            ser på faktorinkomster, alltså i det närmaste löneinkomster, helt
            utan bidrag eller liknande transfereringar, ser det ännu sämre
            ut, med t.ex. syrier på blott 15 procent av inrikesföddas nivå
            år 2019.
            <ref target="i-NxQR9WyhVJJijogi9Dj8wM">
              [74]
            </ref>
          </p>
          <p xml:id="i-TJqM8KBEJWKmFWoPcJwVAv">
            Utifrån allt det sagda torde följderna för vidmakthållandet av
            en generös välfärdsstat vara uppenbara. Det goda folkhemmet bygger
            på att så många som möjligt arbetar hårt, så att de som är sjuka
            eller gamla ska kunna få det stöd de behöver. ”Gör din plikt,
            kräv din rätt”. Om dagens massinvandring dock fortsätter, och
            gruppen invandrare som måste försörjas av det allmänna fortsätter
            växa, kan inte välfärden fortsätta fungera.
          </p>
          <p xml:id="i-StFpzwpMG3i5JUVNfwXe9N">
            Utöver detta innebär vårt systems generositet gentemot invandrare
            i dagsläget en tydlig attraktionsfaktor för irreguljär utländsk
            migration, så som framgått i Migrationskommitténs betänkande.
            Samtidigt möjliggör systemet ett omfattande missbruk och ett ständigt
            utanförskap för invandrare, som med samhällets mer eller mindre
            goda minne tillåts kvarstanna i bidragsberoende.
          </p>
          <p xml:id="i-WgpVMQSKScrL6YPzin7ePB">
            Att avskaffa välfärdsstaten är förstås uteslutet. Den har tjänat
            oss väl sedan den inrättades, och utgår i praktiken från en grund
            av solidaritet och ödesgemenskap som närts sedan Sverige blev
            rike. Vad som däremot kan diskuteras är dels frågan om invandringens
            storlek, dels den därtill förbundna frågan om utlänningars rätt
            till välfärden. I den tidigare citerade propositionen bekräftades
            den princip som redan var rådande, nämligen ”att invandrare skall
            ha möjlighet att leva på samma standardnivå som den inhemska befolkningen”.
            Om principen sades att:
          </p>
          <p xml:id="i-LBAKkZQVHMo5MTp4qBWWkG">
            principen [måste] anses inrymma kravet att invandrarna inte koncentreras
            till de sämst betalda yrkena eller de yrkesområden som är mest
            osäkra med hänsyn till anställningstryggheten. En sådan utveckling
            kan leda till att den invandrade arbets­kraften blir en avskild
            befolkningsgrupp som kännetecknas av låga inkomster och osäkra
            anställningsförhållanden och som kommer att utgöra en arbetskraftsreserv
            med hög arbetslöshetsrisk. Med en utveckling efter dessa linjer
            kan man vidare befara att utlänningarna av ekonomiska skäl tvingas
            söka sig till det sämsta bostads­beståndet och där isoleras från
            den övriga befolkningen. I likhet med de två största löntagarorganisationerna
            hävdar jag bestämt att en utveckling som den jag nu har antytt
            är oacceptabel och måste förebyggas.
          </p>
          <p xml:id="i-DxTXQvESaGYtr6bp9qd2Rs">
            Det torde vara kusligt uppenbart för läsaren att den utveckling
            som statsrådet här beskrev, har besannats i Sverige de senaste
            åren. Anledningen till detta är att kopplingen mellan Sveriges
            förmåga att ta emot invandrare, och omfattningen av invandringen,
            som omnämndes i början av detta avsnitt, förlorades. I stället
            anammades hållningen att invandringen skulle stå självständig
            från resten av samhällsbygget, och inte skulle regleras särskilt
            för välfärdens skull. Denna hållning har bevisligen försatt Sverige
            i en långsiktigt ohållbar situation med allvarliga konsekvenser
            för välfärdens fortsatta existens, och måste därmed förkastas.
            Samtidigt måste den generösa välfärdsstatens roll som attraktionsfaktor
            för just invandringen på allvar beaktas.
          </p>
          <head type="h3" xml:id="i-Bb9h9kWEd6rocqwEt6enR7">
            Rätten till välfärden måste reformeras
          </head>
          <p xml:id="i-DhfPF6AFng4QTXdxepcLfg">
            Sverigedemokraternas förslag: Utlänningars rätt till välfärden
            ska utredas, både avseende sjukvård, genom krav på kvalificering
            medelst arbete, och rätten till bosättningsbaserade bidrag, genom
            krav på innehav av svenskt medborgarskap.
          </p>
          <p xml:id="i-BJLzW1EsUYqvbBFpLUkrqG">
            Mot bakgrund av allt det ovan sagda föreslår Sverigedemokraterna
            i stället att frågan om utlänningars rätt till välfärden ska utredas.
            De principer som varit gällande sedan den allmänna välfärden kom
            till, enligt vilka samtliga bosatta personer har samma rätt till
            välfärden, bör framgent enbart gälla medborgare, som därmed ska
            ha undantagslös rätt till välfärden. För utlänningar bör i stället
            särskilda regler gälla.
          </p>
          <p xml:id="i-2rpr8LuzvpFApqWTmQLFER">
            Detta är i viss mån redan fallet i dag för vissa grupper av utlänningar.
            EU-rätten innebär att EES-medborgare och medborgare i Schweiz
            åtnjuter särskilda rättigheter. Särskilda regler gäller också
            för exempelvis tillfälliga besökare, eller utlänningar med uppehållstillstånd
            som gäller kortare tid än ett år, såsom många studerande tredjelands­medborgare.
            Eftersom uppehållstillståndet varar i mindre än ett år kan de
            inte folk­bokföras, och har därför i regel en mycket begränsad
            rätt till välfärden. Även asyl­sökande omfattas av särskild lagstiftning
            under tiden de väntar på beslut.
          </p>
          <p xml:id="i-MWqifoeo5T1ZkGLSd8y2rg">
            För flera av dessa grupper finns redan i dag möjligheter att
            avkräva kräva en heltäckande sjukförsäkring för att täcka kostnaderna
            för svensk sjuk- och tandvård. Detta gäller t.ex. de nyssnämnda
            studerande tredjelandsmedborgarna, blåkortsinne­havare, personer
            med ställning som varaktigt bosatt i ett annat EU-land, men även
            EES-medborgare om de vistas i Sverige med uppehållsrätt genom
            egna medel. Även anhöriga till skyddsbehövande får avkrävas heltäckande
            sjukförsäkring.
          </p>
          <p xml:id="i-YP2z37EwM13hGm6j5zo6te">
            Dessa bestämmelser bygger i samtliga fall på EU-rätten, men Sverige
            har generellt sett valt att inte implementera kraven annat när
            det är helt nödvändigt. Studerande behöver exempelvis endast ordna
            en heltäckande sjukförsäkring om deras tillstånd gäller i mindre
            än ett år. Om tillståndet gäller längre än ett år, kan de nämligen
            folkbokföras, och får då tillgång till den allmänna sjukförsäkringen.
          </p>
          <p xml:id="i-N1D8HuGmjYsZNtVHj6GRy9">
            Sverigedemokraterna anser att principen om en egenordnad sjukförsäkring
            är god, och bör omfatta en större del av invandrarna. I längden
            bör samtliga utlänningar avkrävas en heltäckande sjukförsäkring
            för bosättning, såvida det inte är uppenbart orimligt, eller går
            emot Sveriges folkrättsliga eller unionsrättsliga förpliktelser.
          </p>
          <p xml:id="i-3ffKjrLRRs2LWjPZ4YohmP">
            Även när det gäller övriga delar av välfärden, bör utlänningars
            rättigheter utredas. I Sverigedemokraternas rapport från april
            2021, Gör din plikt, kräv din rätt, föreslås en utredning av utlänningars
            rätt till bosättningsbaserade förmåner, såsom barnbidrag, efterlevandestöd
            och garantipension. Sverigedemokraterna ansluter sig naturligtvis
            till dessa förslag, inom ramen för denna motion.
          </p>
          <p xml:id="i-CvFmryY8CLEFQCtAXZSURn">
            Det bör betonas att det är rimligt att en utlänning som kommit
            i arbete och bidrar till den gemensamma välfärden också får samma
            tillgång till arbetsbaserade förmåner som medborgare. Detta framhålls
            även i den nyssnämnda rapporten. Huvudregeln bör därför vara att
            utlänningar kan kvalificera sig in i välfärden genom varaktig
            egen försörjning, främst i form av arbete. Hur detta närmare bör
            bestämmas, utifrån hur länge utlänningen arbetat eller exempelvis
            vilken nivå utlänningens sjukpenninggrundade inkomst (SGI) uppgått
            till, bör utredas.
          </p>
          <p xml:id="i-V1PkwY4MkwsHMoDm35aj3J">
            Reformer i denna riktning skulle leda till en minskad efterfrågan
            på de hårt ansatta svenska välfärdssystemen. Samtidigt skulle
            de också skicka en tydlig signal till omvärlden att Sverige inte
            längre är ett lämpligt mål för den form av invandring som tidigare
            förekommit. Reformen skulle även öka stödet för välfärdssystemet
            i sig, genom att det blev tydligt att utlänningar som aldrig bidragit
            heller inte skulle kunna avnjuta systemet så som de som arbetat
            och bidragit i decennier.
          </p>
          <p xml:id="i-JQTkR9f7C6Gq5mHvPGguHw">
            Utredningen bör även se över etableringsprogrammet för nyanlända,
            och hur skydds­behövande övergår från de villkor och rättigheter
            som gällde under tiden de var asyl­sökande. Förslagsvis bör utlänningar
            som ingår i ett etableringsprogram omfattas av en rätt till välfärden
            som motsvarar asylsökandes. Processen bör vara inriktad på att
            integrera utlänningen så att han eller hon vid processens slut
            är självförsörjande, och därmed har full rätt till välfärden.
            Under tiden bör både ansvar och kostnader för etableringen bäras
            av staten, och inte av kommunerna, i enlighet med vad som tidigare
            framgått i avsnittet Mottagning av asylsökande och nyanländas
            etablering.
          </p>
          <p xml:id="i-FquKsNbumRS9EZn1nt4o1w">
            Etableringsprogrammet bör särskilt belöna framsteg och engagemang
            i integrations­processen. Den som i stället underlåter att delta
            aktivt, och inte gör framsteg, ska i stället få ersättningar indragna,
            och i förekommande fall även få sin bosättnings- och rörelsefrihet
            begränsad. Att sådana åtgärder är grundlagsenliga och står i proportion
            till Sveriges åtaganden inom folkrätten, utvecklades i det nyssnämnda
            avsnittet. Så som nedan ska följa, bör frivillig återvandring
            uppmuntras.
          </p>
          <head type="h3" xml:id="i-TE4yiqJTGK63MHjSM5HUEB">
            Begränsa rätten till studiestöd
          </head>
          <head type="h1" xml:id="i-2n4kDj9C4sr7ikHhQivq64">
            Sverigedemokraternas förslag: Utlänningars rätt till studiestöd
            ska kraftigt begränsas.
          </head>
          <p xml:id="i-6BE2cVBLbejyBG5oaEPH9f">
            Migrationskommittén föreslog i sitt betänkande att utlänningar
            skulle ges i princip total rätt till studiestöd. Även om kommitténs
            förslag uppenbarligen varit felaktigt formulerat, som även vissa
            remissinstanser anfört, har regeringen till största del anammat
            förslaget, med följd att en mycket stor del av invandrarna redan
            från bosättning kommer att få samma rätt till studiestöd som medborgare.
            I enlighet med vad som nyss sagts om rätten till välfärden är
            detta orimligt. Utlänningar rätt till studiestöd bör, med förbehåll
            för vissa unionsrättsliga förpliktelser, kraftigt begränsas.
          </p>
          <p xml:id="i-M1VN7UV2nprprNZ2Xbhgst">
            Det är förvisso en rimlig ordning att en utlänning som vill bidraga
            till den svenska välfärden utbildar sig för att på bättre sätt
            kunna fungera på arbetsmarknaden. Det är omvittnat att det råder
            brist inom flera utbildningskategorier, såsom sjuksköterskor,
            it-ingenjörer eller lärare. Detta kan dock inte tas till intäkt
            för att vilken utlänning som helst som fått uppehållstillstånd
            i Sverige redan från början ska ha allt rätt till studie­stöd.
            Liksom tidigare bör i stället denna rätt begränsas, främst genom
            krav på kvali­ficering enligt vad som ovan nämnts.
          </p>
          <p xml:id="i-XoHKk7CnQbfxEMLKnG4Ba5">
            Det kan också vara aktuellt att ytterligare begränsa rätten till
            studiestöd till att endast gälla vissa utbildningar, som är kritiska
            för den svenska ekonomin och inom vilka det råder brist som inte
            kan tillgodoses på annat vis.
          </p>
          <head type="h3" xml:id="i-M1QFAWBacjk1RBdP93mESb">
            Uppmuntra till återvandring
          </head>
          <p xml:id="i-XZp2tDz3YzMzYXdZgAmKzo">
            Sverigedemokraternas förslag: Sverige ska arbeta för att uppmuntra
            till återvandring av utlänningar som inte vill stanna i Sverige.
            I arbetet bör både centrala myndigheter och kommuner involveras.
            En rad olika program och kampanjer bör omfattas.
          </p>
          <p xml:id="i-CfNZtVmE1YDGDPrmkGMFyM">
            Utöver att utvärdera etableringsprogrammet och nyanländas integrationsprocess,
            bör utredningen föreslå hur utlänningar som inte lyckas etablera
            sig i Sverige i högre grad ska uppmuntras att återvandra till
            hemlandet. Detta är inte bara till fördel för det svenska samhället,
            men också för utlänningens hemland. Länder som lidit under krig
            eller katastrofer har ofta stora behov av arbetskraft för att
            bygga upp landet på nytt. Detta tjänar också som ett sätt att
            motverka kompetensförluster i hemlandet, s.k. ”brain drain”, i
            det fall utlänningen besitter särskilda färdigheter.
          </p>
          <p xml:id="i-U6Dn5oAuHxucKkWPUjQSxF">
            Sverigedemokraterna kan härvidlag notera att vårt grannland Danmark
            i flera decennier haft en väl fungerande ordning för återvandring,
            genom repatrieringsloven. Myndigheter på både statlig och kommunal
            nivå samarbetar här för att identifiera utlänningar i utanförskap
            som skulle kunna återvandra, både för sin egen skull och för Danmarks.
            Bestämmelserna omfattar olika informationssatsningar och program,
            och även ett kontant stöd för exempelvis resekostnader, flyttkostnader,
            pass eller liknande. Programmet har varit framgångsrikt, och utökats
            över tiden, så att på senare år även exempelvis syrier börjat
            återvandra.
          </p>
          <p xml:id="i-RH8myAFvDdG1H3tmnvHBwg">
            Sverige å sin sida har endast haft högst begränsade insatser
            av denna form, och i praktiken endast i bidragsform, i form av
            bidrag för bosättning i annat land. Bidraget, som regleras i förordning
            (1984:890) om bidrag till utlänningars resor från Sverige för
            bosättning i annat land, används heller inte i någon nämnvärd
            omfattning. År 2019 gavs det t.ex. åt totalt två personer.
          </p>
          <p xml:id="i-BxUZMLt62C8yyXCEt5o13R">
            Sverigedemokraternas utgångspunkt är att nuvarande ordning är
            otillfredsställande, och bör förbättras. Målet bör vara att återvandring
            blir ett ansvar inte bara för en central myndighet såsom Migrationsverket,
            men också för andra myndigheter som exempelvis Arbetsförmedlingen,
            och samtliga kommuners socialnämnder och liknande organisa­tioner.
            På så sätt kan utlänningar som utgör en orimlig belastning på
            det svenska välfärdssystemet, eller fastnat i ett långvarigt utanförskap,
            enkelt identifieras, varpå olika program för att uppmuntra och
            hjälpta till återvandring kan inledas. Utöver detta bör särskilda
            informationssatsningar regelbundet genomföras, särskilt i utanförskaps­områden,
            för att sprida kunskap kring vilka möjligheter som finns för att
            lämna fattig­dom och utanförskap i Sverige och återvandra hem.
          </p>
          <p xml:id="i-BoeCDmnnPQWqBCN7MQQyae">
            Till detta kommer kontanta återvandringsstöd i vissa fall, och
            andra projekt för att hjälpa utlänningar i Sverige att återvandra
            till hemlandet och skapa sig ett liv där. Hjälpen kan exempelvis
            bestå av utbildning för barn eller vuxna, stöd för att hitta arbete
            eller starta företag i hemlandet, information om att ordna bostad
            eller andra praktiska frågor. Svenska utlandsmyndigheter bör härvidlag
            kunna vara behjälpliga. Eventuella mekanismer i hemlandet bör
            vara flexibla och anpassa stödet till den sökandes behov, men
            hålla sig inom aktuella regelverk för bistånd genom att endast
            finansiera kostnader i mottagarlandet.
          </p>
          <p xml:id="i-QKFKarYasvF2PEBFvD8jcJ">
            Slutligen bör Sverigedemokraternas förslag om självbekostnad
            av asylmottagandet, så som nämnt i avsnittet Mottagning av asylsökande
            och nyanländas etablering, genom lån kopplas till återvandringen
            så att en före detta skyddsbehövande som inte blivit en del av
            samhället kan få delar av, eller hela skulden, avskriven, mot
            att återvandringen slutförs.
          </p>
          <head type="h1" xml:id="i-QFLieiqehtroweXaQcENh8">
            Medborgarskap
          </head>
          <p xml:id="i-PERcyJzivJEPyru44cdNMW">
            Reglerna kring utlänningars möjlighet att efter ansökan upptas
            till svensk medborgare, naturalisation, är tätt förbundna med
            utlänningslagstiftningen i övrigt. Medborgarskapet innebär en
            undantagslös rätt för en person att permanent stanna i Sverige
            oavsett övriga omständigheter, och ett absolut skydd mot utvisning.
            Dessutom har en medborgare rätteligen större rättigheter i förhållande
            till det allmänna än den som endast har uppehållstillstånd i Sverige,
            liksom även skyldigheter, t.ex. vad avser vårt lands försvar.
          </p>
          <p xml:id="i-7hxHcsrP4g37Yz4d2kutLL">
            Så som Migrationskommittén förklarat i kapitel 4 i sitt betänkande,
            kan lågt ställda krav för medborgarskap utgöra en s.k. pull-faktor,
            och leda till ökad invandring. Det går därför inte att skapa en
            långsiktigt hållbar migrationspolitik, så som var kommitténs uppdrag,
            utan att se över reglerna för medborgarskap.
          </p>
          <head type="h3" xml:id="i-SKcUSs6aDewXf7Az2TzEKf">
            Skärp hemvistkravet
          </head>
          <p xml:id="i-3Xdjo5ZmfZA6JRxMoBtB6U">
            Sverigedemokraternas förslag: Hemvistkravet för att upptas till
            svensk medborgare ska enligt huvudregeln vara tio år.
          </p>
          <p xml:id="i-ALnSsawJeWsrhWsPvDUyXJ">
            Den första svenska regleringen kring naturalisation, förordningen
            den 27 februari 1858 angående ordningen och villkoren för utländsk
            mans upptagande till svensk medborgare, stadgade att utlänning
            haft sin hemvist i riket i minst tre år.
          </p>
          <p xml:id="i-DJy8XQxHB651mAvWxEM1cr">
            När sedan frågan om naturalisation kom att regleras i lag, genom
            lagen om förvärvande och förlust av svenskt medborgarskap (1924:130),
            skärptes hemvistkravet till fem år. I den proposition i vilken
            frågan om hemvistkravet kom att beröras, anförde föredragande
            statsrådet Åkerman följande:
          </p>
          <p xml:id="i-HittXa4yut7eM4tsyWkgpP">
            […] den sålunda föreslagna tiden bör betraktas som en minimitid,
            vilken synes böra i regel förbehållas för tillämpning allenast
            å utlänningar, tillhörande med det egna landet närbesläktade nationer,
            under det att en längre tids vistelse i Sverige bör fordras för
            personer, tillhörande det egna landet mera fjärrstående folk.
          </p>
          <p xml:id="i-NntUZPmNHPT2ykre5Zhqei">
            […]
          </p>
          <p xml:id="i-721pHkmUceDm87rCtYD7Po">
            En utlänning, som varit bosatt här i landet allenast tre år,
            kan i regel icke anses hava så levt sig in i svenska förhållanden,
            att hans upptagande till svensk medborgare kan anses naturligt.
            Ej heller kan denna tid anses tillräckligt lång, för att vederbörande
            svenska myndigheter skola kunna med säkerhet bedöma lämpligheten
            av hans naturalisation.
            <ref target="i-FbVVuasHtTJkSUXvPkTCKV">
              [75]
            </ref>
          </p>
          <p xml:id="i-Enc5Nfcc3kGaC6jHAgFD2Q">
            Det bör härvidlag nämnas att den nyssnämnda minimitiden på fem
            år, höjdes till tio år vid andra världskrigets utbrott 1939, för
            att därefter gradvis minska till åtta år vid tiden för lagen (1950:382)
            om svenskt medborgarskap. Enligt denna utökades så hemvistkravet
            från det formella fem år enligt 1924 års lag, till sju år i normalfallet.
            Föredragande departementschefen, statsrådet Zetterberg, poängterade
            dock att detta inte innebar någon förändring i praxis, utan i
            stället ett förtydligande, emedan en ny särbestämmelse infördes
            för nordbor.
          </p>
          <p xml:id="i-FVYpLGPRHtpeJ7wpgoUgRp">
            Den i lagen angivna minimitiden fem år har nämligen […] – i enlighet
            med uttalanden i motiven till lagen – i princip tillämpats endast
            beträffande danskar, islänningar, norrmän, finlandssvenskar och
            estlandssvenskar, under det att för andra utlänningar som regel
            fordrats minst sju års hemvist i Sverige.
            <ref target="i-UU61tEoCVhgMZ2unxb9z3s">
              [76]
            </ref>
          </p>
          <p xml:id="i-WfW6HBKYd96jt3SduN6Prs">
            Hemvistkravet sänktes återigen till fem år i normalfallet, samt
            för nordbor två år, år 1977. Föredragande statsrådet Leijon anförde
            härvidlag att bl.a. att flera olika former av dispenser och förändringar
            i praxis gjort att kravet på sju års hemvist kommit att i allt
            mindre grad ge en rättvisande bild av gällande rätt. Föredraganden
            tillade också följande:
          </p>
          <p xml:id="i-Pn4iHuUE26LRajZxufhZAe">
            Det avgörande skälet för min ståndpunkt är emellertid, att de
            många åtgärder som på senare tid har vidtagits för att underlätta
            för invandrarna att växa in i det svenska samhället har lett till
            att nuvarande krav på hemvisttid framstår som onödigt långtgående.
            <ref target="i-2YUc1ignjV1AYduHbdGUmP">
              [77]
            </ref>
          </p>
          <p xml:id="i-U5Sejr84dvL9wDcUXDM5oc">
            Som en följd av dessa förändringar ansåg regeringen också att
            dåvarande praxis gällande dispens från hemvistkravet skulle ändras,
            så att en utlänning som varit gift eller sammanboende minst två
            år med en svensk medborgare, skulle uppfylla hemvistkravet redan
            efter tre år.
          </p>
          <p xml:id="i-MGpwe3mYDg3yi4eoGunTm1">
            Bestämmelserna kring naturalisation har i all väsentlighet var
            oförändrade sedan dess, oaktat den nya medborgarskapslagen (2001:82).
          </p>
          <p xml:id="i-Y9uy1cT1RiFBPcKG1ER4bf">
            Sverigedemokraterna noterar inledningsvis att sammansättningen
            av migrationen till Sverige, och vårt lands förmåga att integrera
            invandrare, förändrats i mycket stor utsträckning sedan bestämmelserna
            kring hemvistkravet senast reviderades år 1977. De åtgärder för
            integration som den dåvarande regeringen anförde som skäl till
            att sänka hemvistkravet, har alldeles oavsett deras ursprungliga
            funktion, med tiden visat sig vara otillräckliga.
          </p>
          <p xml:id="i-XakhXRpcLSvrHBS3fu3Qko">
            Vi ansluter oss därmed till vad statsrådet Åkerman anförde 1923,
            när han talade om vikten att leva sig in i svenska förhållanden
            för att medborgarskapet ska te sig naturligt, och myndigheternas
            förmåga att bedöma utlänningens lämplighet. Vi noterar även beslutet
            år 1939 att utöka hemvistkravet, som ett svar på ökade migrationsflöden
            i Europa i och med andra världskrigets utbrott.
          </p>
          <p xml:id="i-3dUxFBYGFKPhPS5VGkqHSd">
            Även bortsett från de ytterligare förslag till krav för att upptas
            till medborgare som vi presenterar nedan, är det tydligt att det
            rådande samhällsklimatet, och situationen i omvärlden, kräver
            en längre hemvisttid än fem, eller i många fall tre år. Sverigedemokra­terna
            föreslår därför att hemvistkravet i normalfallet ska bestämmas
            till tio år.
          </p>
          <p xml:id="i-QcF7SvYJwZNoiaSKXVnBVf">
            Det bör härvidlag även erinras att den sedan många år omdiskuterade
            möjligheten att återkalla medborgarskap, eller upphäva ett beslut
            om att uppta en utlänning till med­borgare, ännu inte föranlett
            någon förändring i lagstiftning. En sådan skulle därtill kräva
            en ändring i grundlagen. Till dess en sådan ändring görs, kan
            en skärpning av hemvist­kraven på kort sikt avhjälpa bristerna
            i grundlagen.
          </p>
          <p xml:id="i-Qqhto5bzNgzHLz83C2w1jH">
            Det bör också erinras att de övriga krav som Sverigedemokraterna
            föreslår, där avskaffandet av permanent uppehållstillstånd är
            särskilt framträdande, skulle öka myndigheternas möjlighet att
            avgöra en utlännings lämplighet för medborgarskapet. Detta då
            tidsbegränsade uppehållstillstånd skulle kräva kontinuerliga kontroller
            och prövningar av en utlännings förhållanden.
          </p>
          <head type="h3" xml:id="i-6ba3x1uadiwVsZmzVfWUwo">
            Återinför krav på hederlig vandel
          </head>
          <head type="h1" xml:id="i-KNdYFMgMLq7sKRGuESW4qw">
            Sverigedemokraternas förslag: Kravet på hederlig vandel ska återinföras,
            och breddas kraftigt.
          </head>
          <p xml:id="i-2ecTefX7MkxazRiD5zWo3g">
            Krav på hederligt levnadsätt har i en form eller annan funnits
            så länge medborgarskaps­frågan varit föremål för lagstiftning.
            I 1864 års förordning hette det exempelvis i ursprungligen i 2
            § 2 m. att utlänningen ”äger god frejd”. Med tiden kom detta att
            ändras, så att det vid tiden för 1924 års lag i stället knöts
            till den dåvarande strafflagens (den 16 februari 1864) bestämmelser
            kring utestängning från behörigheter och rättigheter vid straffpåföljd.
            I 1924 års lag formulerades kravet i stället som att utlänningen
            ”under sin vistelse här i landet fört en hederlig vandel”, ett
            krav som också gjordes indispensabelt, alltså utan möjlighet till
            dispens.
            <ref target="i-6JeXnVnqFS43pqZpAn9zJo">
              [78]
            </ref>
          </p>
          <p xml:id="i-LoydSmN7stsmuE8mAsMdDf">
            1950 års lag behöll formuleringen om hederlig vandel, men gjorde
            i stället kravet dispensabelt, emedan man i praxis bortsåg från
            ”i mindre grad klandervärda förhållan­den och i viss mån även
            från mera allvarliga sådana som ligga långt tillbaka i tiden”.
            <ref target="i-4rDHFVpmWLFhWS5KTyBcBF">
              [79]
            </ref>
          </p>
          <p xml:id="i-R72FznnicU77Kg8LY3JuDg">
            1977 års ändringar i lagen ändrade ingenting i själva lagtexten,
            men väl i övrigt. Det existerande försörjningskravet, som kommer
            att förklaras ingående nedan, avskaffades, vilket dock i stället
            innebar att vandelskravet kom att innefatta vissa försörjnings­relaterade
            förpliktelser. Föredragande statsrådet Leijon anförde härvidlag
            följande:
          </p>
          <p xml:id="i-Ew7LSWnEo3EZ7knUv1rTpz">
            Jag vill emellertid för min del betona, att det endast i fall
            av mera allvarlig försummelse eller av asocialitet bör komma i
            fråga av nu nämnda skäl avslå en naturalisationsansökan.
            <ref target="i-72gN4uyYPPV8MXuysoLQ1z">
              [80]
            </ref>
          </p>
          <p xml:id="i-XLUbNCMYgW7Y3VMo8fbcQR">
            Regeringen lade också fram ny praxis för hur den s.k. uppskovstiden
            med beviljade av svenskt medborgarskap vid brottslighet, skulle
            definieras och beräknas. I allmänhet sänktes karenstiden något.
          </p>
          <p xml:id="i-LmHgWvFsAS8pn5KPRZhceZ">
            Bestämmelserna kring vandelskravet ändrades i viss mån i den
            nuvarande medborgarskapslagen från år 2000, då kravet på utlänningen
            att ha fört en hederlig vandel i stället ersattes av kravet att
            utlänningen ska ha haft och kan förväntas komma att ha ett hederligt
            levnadssätt. Någon materiell förändring avsågs inte av regeringen.
            <ref target="i-HpEoUoj6fEvo5PUrGd6qdY">
              [81]
            </ref>
          </p>
          <p xml:id="i-TUXtCDSwqshydLfqugZ5H4">
            Sverigedemokraterna noterar liksom ovan att de omfattande förändringar
            som skett i det svenska samhället de senaste decennierna, i sin
            tur orsakade av den migrations­politik som förts, skapat ett behov
            av skärpningar i utlänningsrätten i stort. Den tendens till mer
            generösa krav som varit gällande under efterkrigstiden måste därmed
            brytas, till förmån för en ordning som i högre grad är anpassad
            till nuvarande förhållanden.
          </p>
          <p xml:id="i-5iCbEnaWbo9sESGoYwvDfc">
            Vi föreslår därför i stort en återgång till de mer indispensabla
            vandelskrav som var gällande före 1950 års förändringar. Utlänning
            som dömts för allvarliga brott, såsom sexual- eller våldsbrott,
            bör därmed aldrig kunna erhålla medborgarskap. I övriga fall av
            brottslighet bör det existerande karenskravet skärpas, i synnerhet
            vad gäller mängdbrott.
          </p>
          <p xml:id="i-HrnnKbbZ7nCaQBuRqnRvZz">
            Vi föreslår också att det tydligt anges att Migrationsverket
            vid sin bedömning av vandeln ska anställa en bred och djupgående
            utredning av utlänningens levnadsförhål­landen. Syftet ska vara
            att säkerställa att verkligt lämpliga utlänningar, utan kriminell
            koppling eller liknande asocialitet, av misstag kan upptas till
            medborgare.
          </p>
          <p xml:id="i-u6i1pcsUKRkxtoeguNHee">
            Vi föreslår slutligen att medborgarskapslagen återfår den ordalydelse
            som den i fråga om vandelskravet hade före ändringarna år 2000.
          </p>
          <head type="h3" xml:id="i-E6N6bSEqzQ6zidyjBac2bP">
            Inför krav på kunskaper om språk, kultur, och samhälle
          </head>
          <p xml:id="i-GnQSe1D6sgP2hWW8jZewT1">
            Sverigedemokraternas förslag: Krav ska ställas på erforderliga
            kunskaper i svenska språket, om svensk kultur, samt om det svenska
            samhället.
          </p>
          <p xml:id="i-E9yQezS1Be8n8jGb25qi6C">
            Lagstiftningen har aldrig ställt några uttryckliga krav på en
            utlännings kunskap i vare sig svenska språket eller rörande vår
            kultur eller vårt samhälle. Särskilt samhälls­kunskapskraven har
            varit frånvarande. I förarbetena till 1950 års lag anförde föredragande
            statsrådet följande:
          </p>
          <p xml:id="i-6vYDA6CzPpsfCHwMEAgkPs">
            Förslaget innehåller lika litet som gällande lag någon uttrycklig
            föreskrift om att kunskap i svenska språket utgör ett villkor
            för naturalisation. Liksom hittills bör emellertid vid naturalisationsprövningen
            stor betydelse tillmätas sökandens kunskaper i detta hänseende.
            <ref target="i-VScFejSYiQP9FaWdSVmzCo">
              [82]
            </ref>
          </p>
          <p xml:id="i-QKzDhaRyz6xqD7vrKD8XpB">
            Medborgarskapsutredningen visade i sitt betänkande 2012 att språkkraven
            ännu vid tiden för 1968 års ändringar medborgarskapslagen var
            aktuella, men att de med tiden kom att minska i betydelse, tills
            de i början av 80-talet helt upphörde. Sedan dessa har flera försök
            gjort att återinföra språkkraven, men inget försök har lyckats.
            <ref target="i-UAhb3fpiGcTHoUidEwNmqm">
              [83]
            </ref>
          </p>
          <p xml:id="i-XkwtbjH2reaHfKFH8QK2s3">
            1997 års medborgarskapskommitté diskuterade frågan om språkkrav,
            och framförde bl.a. följande om vikten av erforderliga svenskkunskaper:
          </p>
          <p xml:id="i-CRfBd3ZMLBM7tPwnyK8eDE">
            Att kunna tala och förstå svenska underlättar på ett avgörande
            sätt den enskildes möjligheter att integreras i det svenska samhället.
            Förmågan att kommunicera banar väg för respekt och förståelse
            individer emellan samt begränsar risken för missförstånd. Det
            är också ett oemotsägligt faktum att kunskaper i svenska språket
            är mycket viktiga för att den enskilde ska kunna känna till och
            förstå sina rättigheter respektive skyldigheter i det svenska
            samhället.
          </p>
          <p xml:id="i-UVGUMawcWh4RxgybBwCuR6">
            I slutändan avstyrkte dock utredningen ett språkkrav, till stor
            del för att det skulle vara orättvist mot exempelvis hemarbetande
            kvinnor som inte kom i kontakt med svenskar eller svenska språket.
            I sådana fall skulle deras arbetande makar kunna bli medborgare,
            men inte de själva. I det följande förslaget till ny medborgarskapslag
            gick regeringen på samma linje.
            <ref target="i-PzQTscMpYwDhTK34Uonf6n">
              [84]
            </ref>
          </p>
          <p xml:id="i-6vM5EHAnqH9irK2XhrXAFR">
            Frågan om språkkrav har dock fortsatt att debatteras och undersökas.
            En enkät­undersökning som Medborgarskapsutredningen genomförde
            sommaren 2012 visade på att det vanligaste förslaget bland tillfrågade
            medborgare på hur medborgarskapet skulle kunna öka i betydelse,
            var införandet av ett språkkrav.
            <ref target="i-W11oQBLmhPt3vFBm8iN1Mf">
              [85]
            </ref>
            I den påföljande propositionen (prop. 2013/14:143) behandlades
            dock inte frågan alls.
          </p>
          <p xml:id="i-4Y7gurqUqaD1am5wFFpNkS">
            Först i oktober 2019 valde tillsattes en särskild utredning för
            att se över frågan, Utredningen om språk- och samhällskunskapskrav
            för svenskt medborgarskap och andra frågor om medborgarskap, USSMA.
            Utredningen fick i uppdrag bl.a. att lämna förslag till författningsändringar
            som innebär att godkänt prov i svenska och i grund­läggande samhällskunskap
            är krav för svenskt medborgarskap samt utreda i vilken utsträckning
            det krävs undantag för vissa grupper.
          </p>
          <p xml:id="i-C96KoiPJa3wv5QHU1u3krV">
            Utredningen redovisade sitt första delbetänkande den 13 januari
            2021. Bland förslagen nämndes som väntat att utlänningar skulle
            avkrävas viss kunskap i svenska språk och om det svenska samhället,
            för att upptas till medborgare.
          </p>
          <p xml:id="i-QReyuPF2L1NCjXQgUBgxFk">
            Sverigedemokraterna har föreslagit språk- och samhällskunskapskrav
            sedan riks­dagsinträdet, och välkomnar att regeringen, och en
            majoritet av de politiska partierna, kommit till insikt om behovet
            av språkkrav för att upptas till medborgare. Det måste betraktas
            som stötande att utlänningar som bott i Sverige i många år behövt
            tolkhjälp av Migrationsverkets medarbetare för att kunna fylla
            i en ansökan om naturalisation.
          </p>
          <p xml:id="i-PqyjapHrT4B8chdUjK5crV">
            Så som tidigare anförts föranleder den nuvarande integrations-
            och migrations­politiska situationen i vårt land ett behov av
            omfattande reformer. Bland de viktigaste av dessa torde vara just
            ett nytt krav på att utlänningar lär sig vårt språk, vår kultur,
            och grunderna i vårt samhälles funktionssätt, innan de fullt ut
            kan bli en del av vårt sam­hälle. Utöver språket bör detta innebära
            att utlänningen besitter kunskaper om svensk kultur, historia,
            demokratiska och sekulariserade samhällsmodell samt övertygande
            bekänner respekt för västerländska normer om mänskliga rättigheter
            som t.ex. yttrande­frihet, religionsfrihet, de båda könens lika
            värde och rättigheter samt respekt för personer med olika sexuell
            läggning.
          </p>
          <p xml:id="i-LeBwdJzU2JKohqMC5yiXXM">
            Sverigedemokraterna gläder sig över att USSMA enligt ovan föreslagit
            vissa språk- och samhällskunskapskrav. Vi beklagar dock att utredningen
            föreslagit en mycket låg nivå när det gäller språkkravet, med
            följd att högstadieelever i allmänhet talar sitt tredjespråk bättre
            än nya svenska medborgare förväntas tala svenska. Vi beklagar
            också att kraven enligt förslaget inte ska börja gälla förrän
            år 2025.
          </p>
          <p xml:id="i-SVzmhFfgd83v9898n41wcG">
            Sverigedemokraterna anser att tyngdpunkten i dessa frågor måste
            vara Sveriges bästa, vad som är till gagn till riket som det tidigare
            hette i medborgarskapsfrågor, och inte någon form av missriktat
            rättviseargument av det slag som användes mot införandet från
            första början. Sverigedemokraterna föreslår därför att utredningens
            förslag skärps, så att utlänningar avkrävs svenskkunskaper som
            motsvarar godkända betyg i grund­skolan, eller i europeisk terminologi
            nivå B2, för att upptas till medborgare.
          </p>
          <p xml:id="i-GXvv8qUUewwLgieJwh7DBq">
            Vidare anser vi mot bakgrund av den rådande integrationspolitiska
            situationen, och att många tiotusentals utlänningar vart år upptas
            till svenska medborgare utan att några krav ställs, att behovet
            av ordentliga språkkrav i allra högsta grad är brådskande. Vi
            föreslår därför att förslaget genomförs så skyndsamt som möjligt.
          </p>
          <head type="h3" xml:id="i-Hbww92Nk8JeLTmNLx2LD8d">
            Inför krav på egen försörjningsförmåga
          </head>
          <p xml:id="i-R1NfBPqXauwdp683p9ZGGU">
            Sverigedemokraternas förslag: Krav ska enligt huvudregeln ställas
            att utlänningen försörjt sig själv före ansökan om att upptas
            till svensk medborgare.
          </p>
          <p xml:id="i-GHAkakPNziNcteqEw5xY5i">
            Före 1977 års förändring i den dåvarande medborgarskapslagen
            (1950:382), ställdes i allmänhet ett försörjningskrav för att
            upptas till medborgare. Det var dock ett krav förenat med ett
            flertal möjligheter till undantag och dispens. Föredragande statsrådet
            anförde i förarbetena för 1950 års lag följande:
          </p>
          <p xml:id="i-Vn1jDqXsRouyfyYRNjjcXa">
            För min del anser jag visserligen, att kravet på försörjningsförmåga
            i princip bör upprätthållas, men erfarenheten visar, att åtskilliga
            fall förekomma, där starka billighetsskäl tala för naturalisation,
            ehuru sökanden icke fyller detta krav.
            <ref target="i-A89KgXmrVcXpAzNQJouNhG">
              [86]
            </ref>
          </p>
          <p xml:id="i-JQ5BM9NypYY94twLdAyAGp">
            Just dessa undantag och dispenser föranledde regeringen att 1977
            avskaffa försörjnings­kraven helt. Regeringen skrev vid det tillfället
            att ”I allmänhet leder dock denna prövning till att sökanden antingen
            anses uppfylla villkoret, eller också erhåller dispens från det”.
            Regeringen anförde också att oförmåga att betala skatt, böter,
            eller underhålls­skulder, snarast skulle betraktas som en vandelsfråga.
            <ref target="i-VxVSG8ThDf3v7935weXGMb">
              [87]
            </ref>
          </p>
          <p xml:id="i-XE6tiqoN11VyQnvraVC6tn">
            Sverigedemokraterna anser som ovan anfört att de förändringar
            som ägt rum i vårt land de senaste decennierna, i synnerhet det
            ökande utanförskapet och tillkomsten av en i det närmaste institutionaliserad
            etnisk underklass, föranleder ändringar i bestämmel­serna om medborgarskap.
            Utöver de övriga förslag till ändringar som presenterats, föreslår
            Sverigedemokraterna att ett krav på egen försörjnings åter ska
            ställas för att upptas till svensk medborgare.
          </p>
          <p xml:id="i-Qt9G9VukahMcoyQfcnWMh5">
            De exakta formerna för ett sådant krav kommer givetvis att kräva
            en särskild utredning. Det förefaller dock rimligt att redan i
            detta skede nämna att en utlännings inkomster av arbete, och utlänningens
            beroende av det allmännas stöd, kommer att vara avgörande. En
            utlänning som vill komma i åtnjutande av alla de fördelar och
            privilegier som följer av det svenska medborgarskapet, bör ha
            gjort rätt för sig, och kunnat stå på egna ben, utan att vara
            samhället till last.
          </p>
          <p xml:id="i-QMuEiJwuRbdZKdPWRxysFn">
            Det bör finnas vissa undantag från denna regel, exempelvis på
            grund av allvarlig sjukdom eller ålderdom.
          </p>
          <head type="h3" xml:id="i-5uTKCNaMP97eiEBfi8Brqe">
            Uppmuntra till återvandring även för medborgare
          </head>
          <p xml:id="i-7UmVjLFFowcGmi56ZxpdDg">
            Sverigedemokraternas förslag: Även svenska medborgare ska kunna
            ta del av åtgärder och program för återvandring. Som villkor ska
            ställas avsägandet av det svenska medborgarskapet.
          </p>
          <p xml:id="i-6xff6dMRHU4Z7XR2rxUWsu">
            Sverigedemokraterna har sedan länge anfört Sveriges ansvar som
            humanitär stormakt att hjälpa de som en gång flytt att återvända
            hem, för att bygga upp sina hemländer. Vi menar att detta ansvar
            i viss mån kvarstår även när det gäller personer som blivit svenska
            medborgare. Även personer som upptagits till svenska medborgare
            bör således kunna komma i åtnjutning av de möjligheter till återvandring
            som föreslagits i avsnittet Tillgång till välfärden. Vi föreslår
            alltså att svenska medborgare som tidigare haft uppehållstillstånd
            på grund av skyddsskäl ska kunna ta del av de återvandringsinsatser
            som föreslagits, inklusive kontantstöd. Detta ska villkoras med
            att de frånsäger sig det svenska medborgarskapet, eftersom det
            tidigare hemlandet åter blivit hemland.
          </p>
          <p xml:id="i-Jt3DAEXVk8Sh4VhVSdeiMf">
            Lämpligen skulle den återvändande behålla sitt svenska medborgarskap
            under en återetableringsperiod. Under den perioden betraktas återetableringsbidraget
            i praktiken som ett lån. Om den återvändande vid periodens slut
            beslutar sig för att stanna i hemlandet, och frånsäger sig det
            svenska medborgarskapet, avskrivs lånet. I annat fall ska lånet
            återbetalas.
          </p>
        </div>
        <div type="motSignatures">
          <list>
            <item xml:id="i-CsYbg4njTj63sdVsbWidnc">
              Jimmie Åkesson (SD)
            </item>
            <item xml:id="i-TQrb1PmzYrRrcMq56okeRM">
              Jonas Andersson i Skellefteå (SD)
            </item>
            <item xml:id="i-UidQUBCF4jM3Lsctop6PpY">
              Jennie Åfeldt (SD)
            </item>
          </list>
        </div>
        <div type="motNotes">
          <noteGrp>
            <note xml:id="i-2ostFnTsSWXbpb7V3nLwZ4">
              [1] Prop. 1927:198, s. 46.
            </note>
            <note xml:id="i-4dRCRizJCwAb3MRVYRgiJA">
              [2] Prop. 1954:41, s. 67.
            </note>
            <note xml:id="i-Tt5mshKeURPQhrZUHykFQU">
              [3] Prop. 1954:41, s. 85.
            </note>
            <note xml:id="i-MoBTC3X6a3HF6PJYwr8Bjg">
              [4] Prop. 1954:41, s. 86.
            </note>
            <note xml:id="i-3amR2ZyBk4Udsh2n9wY8JM">
              [5] Prop. 1968:142, s. 117.
            </note>
            <note xml:id="i-Ha1Evxm6xEfefj1gGuQBSQ">
              [6] Prop. 1983/84:144, s. 88.
            </note>
            <note xml:id="i-Kpji9R3zrWtCGkLB74eLEX">
              [7] Uppgifter från Migrationsverket 2020-12-11.
            </note>
            <note xml:id="i-8Apb32pf96GsCt5VvUTonv">
              [8] SOU 1951:42, s. 63.
            </note>
            <note xml:id="i-8ynGWS1g9ytHAph9zY1GeE">
              [9] Prop. 1968:158, s. 77.
            </note>
            <note xml:id="i-9kwiFssRJypRdzcEMu2iKL">
              [10] Prop. 1979/80:96, s. 92.
            </note>
            <note xml:id="i-W6XmMdZCqq8eWo1FfeFKCj">
              [11] Prop. 1975/76:18, s. 143.
            </note>
            <note xml:id="i-SfypA2Q4pkzK273GUBk7By">
              [12] Prop 1994/95:179, s. 47.
            </note>
            <note xml:id="i-A2BBPfy2zLcEccuk9dg6xV">
              [13] Prop. 1994/95:179, s. 51.
            </note>
            <note xml:id="i-Nj9RCMbt2BEicdtwJv1Eck">
              [14] Prop. 2004/05:170, s. 203.
            </note>
            <note xml:id="i-UxSm9ZwopZTjZQTQoY1nu9">
              [15] Prop. 2004/05:170, s. 104.
            </note>
            <note xml:id="i-4eVXeMuaCLGuC5619SHe5i">
              [16] Regeringens hemsida: https://www.regeringen.se/artiklar/2015/11/regeringen-beslutar-att-tillfalligt-aterinfora-granskontroll-vid-inre-grans/.
            </note>
            <note xml:id="i-MQoUrxLcykFT2kaxgUk1gi">
              [17] Prop. 2015/16:67.
            </note>
            <note xml:id="i-EtLUUqY5RiY5YyL1MRUWKq">
              [18] Regeringens hemsida: https://www.regeringen.se/artiklar/2015/11/regeringen-foreslar-atgarder-for-att-skapa-andrum-for-svenskt-flyktingmottagande/.
            </note>
            <note xml:id="i-Pj1qKG2QCbm7xnvw4yNyzj">
              [19] SOU 2017:2, s. 298 och 303.
            </note>
            <note xml:id="i-Xh4wSWDb6p171277qSmzQk">
              [20] Prop. 2015/16:67, s. 9–10.
            </note>
            <note xml:id="i-F16Rdf4NP42TmZJqBdM8pZ">
              [21] EU-domstolens dom av den 25 juli 2018 i mål C-404/17, EU:C:2018:588.
            </note>
            <note xml:id="i-CftTMbdJtbE3bJt3bPHbMz">
              [22] Prop. 2009/10:31, s. 216–218.
            </note>
            <note xml:id="i-VRsThaXEsZoDYhGy9J6FxM">
              [23] Prop. 2009/10:31, s. 101–102 samt 127–131.
            </note>
            <note xml:id="i-QGym3pSPsCL1KWPjXU7b33">
              [24] Prop. 1968:142, s. 100.
            </note>
            <note xml:id="i-XGgeLHgS9Z4HbdyfdZZSwz">
              [25] Prop. 1975/76:18, s. 107.
            </note>
            <note xml:id="i-EqNuL2udgphBQ4bVEb2xLH">
              [26] Prop. 1988/89:86, s. 75.
            </note>
            <note xml:id="i-1teBLJ7gW12XqXExfZiyF">
              [27] Prop. 2009/10:31, s. 118.
            </note>
            <note xml:id="i-WFRRSqk1TV434TP5LNAUZE">
              [28] MIG 2020:24.
            </note>
            <note xml:id="i-9YSELUGAoZ4mb8f2XYW2UF">
              [29] Prop. 1987/88:80, s. 8–9.
            </note>
            <note xml:id="i-XyQaPLnnb2vMQ2N4cuuPFh">
              [30] Prop. 1987/88:80, s. 19.
            </note>
            <note xml:id="i-WP3B9jkGqLa34jrXF3mALi">
              [31] Prop. 1993/94:94, s. 34.
            </note>
            <note xml:id="i-nE6MuUoz8TNXChNnapWcu">
              [32] SOU 1992:133, s. 151.
            </note>
            <note xml:id="i-ASgV7J8xT72Dbujy7ti5op">
              [33] Prop. 2004/05:28, s. 10.
            </note>
            <note xml:id="i-UDHd7nRdFiSC9B3LDWSffw">
              [34] Ibid.
            </note>
            <note xml:id="i-GSTt3ZmgAhtE4j1kyngoRe">
              [35] Prop. 2004/05:28, s. 11.
            </note>
            <note xml:id="i-6ue2ugFQj2Y7uM21MioDB8">
              [36] Prop. 2019/20:10.
            </note>
            <note xml:id="i-XmmP7JaRjpYcx5ANZATAKk">
              [37] Prop. 2019/20:10, s. 8–9.
            </note>
            <note xml:id="i-2wDTtJ6ihoSSVyxb399pg5">
              [38] Regeringens promemoria Ett ändrat förfarande för att anmäla
              områden som omfattas av begränsningen av rätten till dagersättning
              vid eget boende.
            </note>
            <note xml:id="i-2T2p66cij2PAoui1xUrqf7">
              [39] Socialförsäkringsutskottets protokoll 2020-06-09, SfU 2019/20:40.
            </note>
            <note xml:id="i-ASxziHJPPNUjEbCQExv4PX">
              [40] Sydsvenskan 2021-004-22: https://www.sydsvenskan.se/2021-04-22/trots-skarpt-lag-asylsokande-flyttar-till-misar-i-malmo.
            </note>
            <note xml:id="i-JFfV8s55ffYb4ePjohNAKv">
              [41] Prop. 1987/88:80, s. 20–21.
            </note>
            <note xml:id="i-KNFEBuVFcNcbqQXu6WJxLM">
              [42] SOU 2018:22, s. 212.
            </note>
            <note xml:id="i-Etan8cph9Yz5PhTdcgjABU">
              [43] SOU 1992:133, s. 150.
            </note>
            <note xml:id="i-4pYsbcBiZQ8QTLwmRyeZH3">
              [44] SOU 2018:22, s. 240–242.
            </note>
            <note xml:id="i-GzSxiKdT4NdsmeUhaoCcoJ">
              [45] Uppgift från Migrationsverket 2021-05-07.
            </note>
            <note xml:id="i-WNSSFs5LuPgZjQuP2KDY93">
              [46] Prop. 2009/10:31, s. 199.
            </note>
            <note xml:id="i-5kJ3f7oiaiwbeefLG5M4By">
              [47] Prop. 2016/17:121, s. 12–13.
            </note>
            <note xml:id="i-7rmbcyX6NkgtoqnSjiAFvi">
              [48] Uppgifter från Migrationsverkets statistikenhet 2021-05-04.
            </note>
            <note xml:id="i-Vt7mF1uXTJw2QT557EuoY7">
              [49] Prop. 2007/08:147, s. 46.
            </note>
            <note xml:id="i-xQ9UuqaeDpYFyxp2Ag8ek">
              [50] Migrationsverkets årsredovisning 2019.
            </note>
            <note xml:id="i-C8DbMuEUK9gY727Kb6sU4i">
              [51] Uppgifter från Migrationsverket 2021-04-29.
            </note>
            <note xml:id="i-NGMMGByRgj7K7L7cL35Mnw">
              [52] Prop. 2015/16:174 s. 50.
            </note>
            <note xml:id="i-47UNZawmt1TUMynfNzMo5v">
              [53] Prop. 1999/2000:43, s. 64–65.
            </note>
            <note xml:id="i-ADxV6kSVyAqzrdJkMHmwPb">
              [54] Prop. 1983/84:144, s. 73.
            </note>
            <note xml:id="i-FxXdqCSVEvKnEsGpTedRkL">
              [55] Uppgifter från Migrationsverket 2021-05-10.
            </note>
            <note xml:id="i-jvqBVYy7TLRBJD51WmYJx">
              [56] I genomsnitt över 300 per år under föregående decennium.
              Uppgifter från Migrationsverket 2021-05-10.
            </note>
            <note xml:id="i-QurJSWqxUb7DaLu6UnkdGc">
              [57] Prop. 1983/84:144, s. 73.
            </note>
            <note xml:id="i-k6nfPWukYrKAExkPkqu2W">
              [58] Prop. 1968:142, s. 112.
            </note>
            <note xml:id="i-PBnthVJLh5avRGohwsn1QF">
              [59] SOU 1993:120, s. 18.
            </note>
            <note xml:id="i-GQm8FLSryKFmwf4noNov2c">
              [60] SOU 1993:120, s. 30.
            </note>
            <note xml:id="i-REm8tvN91VCx1DMDKt4gTu">
              [61] SOU 1951:42, s. 63.
            </note>
            <note xml:id="i-5oLBjo9SU7aEpjTKacGKsk">
              [62] Prop. 2020/21:159.
            </note>
            <note xml:id="i-BgyzArtd4N3rySrLezVCnL">
              [63] 2020/21:3941.
            </note>
            <note xml:id="i-B17xZc5LzmxVrPsfeSMiqL">
              [64] Migrationsverkets årsredovisning 2020, s. 55.
            </note>
            <note xml:id="i-Uis84LF44ZE9RLoPzjQNuA">
              [65] Uppgifter från Migrationsverket 2021-05-10.
            </note>
            <note xml:id="i-6hK3sDfKMrQWzTDrNR7yj2">
              [66] Brå Kortanalys 2/2016, s. 15.
            </note>
            <note xml:id="i-CDU8Kk9x6c6nFDUo7CgCMF">
              [67] RiR 2020:7, s. 48–49.
            </note>
            <note xml:id="i-BxTGjTpiNFaV92fu9tnACt">
              [68] Prop. 1988/89:86 s. 204.
            </note>
            <note xml:id="i-BhPnYgGnRuAujfMTmvPBtM">
              [69] Uppgifter från Migrationsverkets statistikenhet 2020-03-13.
            </note>
            <note xml:id="i-6Sr8xZWASUxWygHd4EhZBh">
              [70] Prop. 1968:142, s. 104.
            </note>
            <note xml:id="i-2b9WB5Uhxe4ZwbwQrVSKmf">
              [71] Prop. 1968:142, s. 94–95.
            </note>
            <note xml:id="i-Tcx1qceHnQx2KXXGm7D6e3">
              [72] Johan Eklund och Johan P Larsson, När blir utrikesfödda
              självförsörjande? 2020, Entreprenörsskapsforum.
            </note>
            <note xml:id="i-9iht8hUMwNsazugRUd9td8">
              [73] HFI Notes 2019:1.
            </note>
            <note xml:id="i-NxQR9WyhVJJijogi9Dj8wM">
              [74] Riksdagens utredningstjänst 2020:1574.
            </note>
            <note xml:id="i-FbVVuasHtTJkSUXvPkTCKV">
              [75] Prop. 1923:29, s. 24–25.
            </note>
            <note xml:id="i-UU61tEoCVhgMZ2unxb9z3s">
              [76] Prop. 1950:217, s. 40–41.
            </note>
            <note xml:id="i-2YUc1ignjV1AYduHbdGUmP">
              [77] Prop. 1975/76:136, s. 28–30.
            </note>
            <note xml:id="i-6JeXnVnqFS43pqZpAn9zJo">
              [78] 1924:137, s. 32.
            </note>
            <note xml:id="i-4rDHFVpmWLFhWS5KTyBcBF">
              [79] 1950:217, s. 42.
            </note>
            <note xml:id="i-72gN4uyYPPV8MXuysoLQ1z">
              [80] 1975/76:136, 35.
            </note>
            <note xml:id="i-HpEoUoj6fEvo5PUrGd6qdY">
              [81] Prop. 1999/2000:147, s. 47–48.
            </note>
            <note xml:id="i-VScFejSYiQP9FaWdSVmzCo">
              [82] Prop. 1950:217, s. 43.
            </note>
            <note xml:id="i-UAhb3fpiGcTHoUidEwNmqm">
              [83] SOU 1999:34, s. 307–308.
            </note>
            <note xml:id="i-PzQTscMpYwDhTK34Uonf6n">
              [84] Prop. 1999/2000:147, s. 61–62.
            </note>
            <note xml:id="i-W11oQBLmhPt3vFBm8iN1Mf">
              [85] SOU 2013:29, s. 94.
            </note>
            <note xml:id="i-A89KgXmrVcXpAzNQJouNhG">
              [86] Prop. 1950:217, s. 42.
            </note>
            <note xml:id="i-VxVSG8ThDf3v7935weXGMb">
              [87] Prop. 1975/76:136, s. 31–32.
            </note>
          </noteGrp>
        </div>
      </div>
    </body>
  </text>
</TEI>
