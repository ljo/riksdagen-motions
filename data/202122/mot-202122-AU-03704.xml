<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-AU-03704">
  <teiHeader>
    <fileDesc>
      <titleStmt>
        <title>Sverigedemokraternas integrationspolitik – med fokus på anpassning, självförsörjning  och frihet under ansvar</title>
        <author corresp="i-4wsP6LwQoWWj732ozhmgSc">av Ludvig Aspling m.fl. (SD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:3704 av Ludvig Aspling m.fl. (SD)</title>
          <idno type="rdwebb">H9023704</idno>
          <rs type="number">3704</rs>
          <orgName type="comitteeAbbreviation">AU</orgName>
          <ref type="dokument_url_text">http://data.riksdagen.se/dokument/H9023704/text</ref>
          <ref type="dokument_url_html">http://data.riksdagen.se/dokument/H9023704</ref>
          <ref type="dokumentstatus_url_xml">http://data.riksdagen.se/dokumentstatus/H9023704</ref>
          <ref type="docx">http://data.riksdagen.se/fil/F768C808-0595-4026-967E-F21B0BDC451E</ref>
          <ref type="pdf">http://data.riksdagen.se/fil/91C618A1-2A74-4208-B535-0B1372FAE139</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-4wsP6LwQoWWj732ozhmgSc</idno>
            <name>Ludvig Aspling</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-63whZFxsr3MAneyb8u5Db3</idno>
            <name>Magnus Persson</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="woman">
            <idno>i-6CDBu9cGS7gf8ZVfBc8qEk</idno>
            <name>Ann-Christine From Utterstedt</name>
            <state type="partyAffiliation" ref="Q504069">
              <desc>SD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-GdbH5wNJp7feMznYnVYKwH" type="signed"/>
        <correspContext corresp="i-GdbH5wNJp7feMznYnVYKwH">
          <note type="signatory" corresp="i-4wsP6LwQoWWj732ozhmgSc"/>
          <note type="signatory" corresp="i-63whZFxsr3MAneyb8u5Db3"/>
          <note type="signatory" corresp="i-6CDBu9cGS7gf8ZVfBc8qEk"/>
        </correspContext>
        <correspAction type="submitted" xml:id="i-Y4JoDB3pgQZW51ubvXKTXi">
          <date when="2021-10-05"/>
          <time when="12:15:35"/>
        </correspAction>
        <correspAction type="reviewed" xml:id="i-LAHLVWh9QanecihJKwXe5i">
          <date when="2021-10-05"/>
          <time when="16:20:34"/>
        </correspAction>
        <correspAction type="referred" xml:id="i-X4rCotpWd9mvBTbe1LSaa3">
          <date when="2021-10-14"/>
        </correspAction>
        <correspAction type="assigned" xml:id="i-BNzGsiiRJiZYQz6ePoxLhG">
          <date when="2022-11-03"/>
          <time when="10:54:16"/>
        </correspAction>
        <correspContext corresp="i-BNzGsiiRJiZYQz6ePoxLhG">
          <ref type="assignedTo">Arbetsmarknadsutskottet</ref>
        </correspContext>
        <correspAction type="behandlas_i" xml:id="i-NH6qiMnFnQN4rkiHf4Qhaw"/>
        <correspContext corresp="i-NH6qiMnFnQN4rkiHf4Qhaw">
          <ref type="uppgift">2021/22:AU6</ref>
          <ref type="ref_dok_id">H901AU6</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">AU6</ref>
          <ref type="ref_dok_titel">Arbetsmarknadspolitik och arbetslöshetsförsäkringen</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-4qCSFzhZmtjpbgFvoMeqRS"/>
        <correspContext corresp="i-4qCSFzhZmtjpbgFvoMeqRS">
          <ref type="uppgift">2021/22:AU1</ref>
          <ref type="ref_dok_id">H901AU1</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">AU1</ref>
          <ref type="ref_dok_titel">Utgiftsområde 13 Jämställdhet och nyanlända invandrares etablering</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-FFJSNdxPVRZPnM1LBMgFZE"/>
        <correspContext corresp="i-FFJSNdxPVRZPnM1LBMgFZE">
          <ref type="uppgift">2021/22:KU27</ref>
          <ref type="ref_dok_id">H901KU27</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">KU27</ref>
          <ref type="ref_dok_titel">Offentlig förvaltning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-HrW12JVB9VUAqVmWv7Z5P2"/>
        <correspContext corresp="i-HrW12JVB9VUAqVmWv7Z5P2">
          <ref type="uppgift">2021/22:KrU2</ref>
          <ref type="ref_dok_id">H901KrU2</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">KrU2</ref>
          <ref type="ref_dok_titel">Det civila samhället</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-Wg2m4T8Hqzor1babP2r7Dr"/>
        <correspContext corresp="i-Wg2m4T8Hqzor1babP2r7Dr">
          <ref type="uppgift">2021/22:AU8</ref>
          <ref type="ref_dok_id">H901AU8</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">AU8</ref>
          <ref type="ref_dok_titel">Jämställdhet och åtgärder mot diskriminering</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-4hDPzsQBPrxhMsN6sPhBFq"/>
        <correspContext corresp="i-4hDPzsQBPrxhMsN6sPhBFq">
          <ref type="uppgift">2021/22:AU9</ref>
          <ref type="ref_dok_id">H901AU9</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">AU9</ref>
          <ref type="ref_dok_titel">Integration</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-8Snj1FH9dFSRmCYHpY3omP"/>
        <correspContext corresp="i-8Snj1FH9dFSRmCYHpY3omP">
          <ref type="uppgift">2021/22:SoU19</ref>
          <ref type="ref_dok_id">H901SoU19</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU19</ref>
          <ref type="ref_dok_titel">Socialtjänstens arbete m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-NuJC4sUgU6nDAyTgnWBsHT"/>
        <correspContext corresp="i-NuJC4sUgU6nDAyTgnWBsHT">
          <ref type="uppgift">2021/22:SfU17</ref>
          <ref type="ref_dok_id">H901SfU17</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SfU17</ref>
          <ref type="ref_dok_titel">Socialförsäkringsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-XbUSKq1CLGSkxuoKrxM78Q"/>
        <correspContext corresp="i-XbUSKq1CLGSkxuoKrxM78Q">
          <ref type="uppgift">2021/22:SoU17</ref>
          <ref type="ref_dok_id">H901SoU17</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU17</ref>
          <ref type="ref_dok_titel">E-hälsa m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2021/22:3704 av Ludvig Aspling m.fl. (SD) Sverigedemokraternas integrationspolitik – med fokus på anpassning, självförsörjning  och frihet under ansvar</div>
      </div>
      <div type="motBody">
        <div type="TOC" xml:id="i-NLvtWZfM7YS5UF6yhnmyQX">
          <head>
            Innehållsförteckning
          </head>
          <list>
            <item style="indent-level: 1">
              Förslag till riksdagsbeslut
            </item>
            <item style="indent-level: 1">
              1 Inledning
            </item>
            <item style="indent-level: 2">
              1.1 Svenskhet och nation
            </item>
            <item style="indent-level: 2">
              1.2 Integrationspolitikens historia och konsekvenser
            </item>
            <item style="indent-level: 1">
              2 Problemformulering
            </item>
            <item style="indent-level: 2">
              2.1 Isolerade etniska grupper, segregation och utanförskap
            </item>
            <item style="indent-level: 2">
              2.2 Målkonflikter
            </item>
            <item style="indent-level: 2">
              2.3 Valfrihetsmålet strider mot individuell jämlikhet
            </item>
            <item style="indent-level: 1">
              3 Sverigedemokraternas alternativ
            </item>
            <item style="indent-level: 2">
              3.1 Nytt integrationspolitiskt mål
            </item>
            <item style="indent-level: 2">
              3.2 Ny politisk inriktning
            </item>
            <item style="indent-level: 3">
              3.2.1 Invandrare ska omfattas av den generella politiken
            </item>
            <item style="indent-level: 3">
              3.2.2 Frihet under ansvar i stället för valfrihet
            </item>
            <item style="indent-level: 3">
              3.2.3 Värderingsmässig minsta gemensam nämnare i arbetslivet
            </item>
            <item style="indent-level: 3">
              3.2.4 Normerande samhällsinformation
            </item>
            <item style="indent-level: 3">
              3.2.5 Kvalitetssäkring av offentligfinansierad verksamhet
            </item>
            <item style="indent-level: 3">
              3.2.6 Förbättrat informationsunderlag
            </item>
            <item style="indent-level: 3">
              3.2.7 Resultatskrivelse om integrationspolitiken sedan 1998
            </item>
            <item style="indent-level: 3">
              3.2.8 Obligatorisk förskola
            </item>
          </list>
        </div>
        <div type="motProposal" subtype="förslag">
          <head xml:id="i-RxeGVLtLD3xGzW5UmyBXgK">
            Förslag till riksdagsbeslut
          </head>
          <list style="ol">
            <item xml:id="i-SwcXht9CmVWLorDdQpwEsC">
              Riksdagen godkänner förslaget till mål för politikområdet integrationspolitik
              (avsnitt 3.1).
            </item>
            <item xml:id="i-WeeLSAeA3PL469t2qYUkP1">
              Riksdagen godkänner förslaget till inriktning för politikområdet
              integrationspolitik (avsnitt 3.2).
            </item>
            <item xml:id="i-SYgzU1SRXxRaPxrWdeGQvf">
              Riksdagen ställer sig bakom det som anförs i motionen om avskaffande
              av lönesubventioner och tillkännager detta för regeringen.
            </item>
            <item xml:id="i-UrCEaDr6dcNY2mEZEye6u8">
              Riksdagen ställer sig bakom det som anförs i motionen om principen
              om frihet under ansvar och tillkännager detta för regeringen.
            </item>
            <item xml:id="i-ByGMy2tpiPNBk7sPasTBhE">
              Riksdagen ställer sig bakom det som anförs i motionen om kompensation
              för kommunerna och tillkännager detta för regeringen.
            </item>
            <item xml:id="i-MbEFDzJEeaKZ6Xo314SMyg">
              Riksdagen ställer sig bakom det som anförs i motionen om sjukvård
              för utländska medborgare och tillkännager detta för regeringen.
            </item>
            <item xml:id="i-94wGBiyecMKGnYLieMpZeL">
              Riksdagen ställer sig bakom det som anförs i motionen om bosättningsbaserade
              förmåner och tillkännager detta för regeringen.
            </item>
            <item xml:id="i-Dkr3XRLaQ7AfUUaoWNXuiX">
              Riksdagen ställer sig bakom det som anförs i motionen om ekonomiskt
              bistånd enligt socialtjänstlagen och tillkännager detta för regeringen.
            </item>
            <item xml:id="i-jyopbT8PNHQBH6uRuL5YS">
              Riksdagen ställer sig bakom det som anförs i motionen om myndighetsinformation
              och rätten till tolk och tillkännager detta för regeringen.
            </item>
            <item xml:id="i-WPj7PWkewCuZS9oSUzdkhh">
              Riksdagen ställer sig bakom det som anförs i motionen om värderingsmässig
              minsta gemensamma nämnare i arbetslivet och tillkännager detta
              för regeringen.
            </item>
            <item xml:id="i-91SXcjS84PhjBQ5aBFjwUE">
              Riksdagen ställer sig bakom det som anförs i motionen om religiöst
              påbjuden klädsel, ritualer och synliga religiösa symboler på statliga
              myndigheters arbetsplatser och tillkännager detta för regeringen.
            </item>
            <item xml:id="i-A3z8gNAsHrqvVXV1H1Zry">
              Riksdagen ställer sig bakom det som anförs i motionen om normerande
              samhällsinformation och tillkännager detta för regeringen.
            </item>
            <item xml:id="i-DFSNdSPM6NoxDvr3fn1dBX">
              Riksdagen ställer sig bakom det som anförs i motionen om kvalitetssäkring
              av offentligfinansierad verksamhet och tillkännager detta för
              regeringen.
            </item>
            <item xml:id="i-N57yz2kQYnAz5QCHDFGcPj">
              Riksdagen ställer sig bakom det som anförs i motionen om förbättrat
              informationsunderlag om invandrares etablering på arbetsmarknaden
              och tillkännager detta för regeringen.
            </item>
            <item xml:id="i-3eoScc5kRbeJuHhtXGfQtC">
              Riksdagen ställer sig bakom det som anförs i motionen om en övergripande
              resultatskrivelse och tillkännager detta för regeringen.
            </item>
            <item xml:id="i-5RUBn6fUzbE1hxNKHtHrxa">
              Riksdagen ställer sig bakom det som anförs i motionen om obligatorisk
              förskola och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-ATNttKaE3ySXz1NpqMbGHP">
            1 Inledning
          </head>
          <p xml:id="i-KdmaZxNXJnYbgFYASjgv3u">
            I denna motion klargör Sverigedemokraterna partiets teoretiska
            utgångspunkter och praktiska förslag på politikområdet integrationspolitik.
            Motionen är uppdelad i tre kapitel. I det första kapitlet redogörs
            för Sverigedemokraternas utgångpunkter vad gäller synen på svenskhet
            och nation samt svensk integrationspolitik ur en historisk kontext,
            i det andra kapitlet redogörs för vilka svårigheter som dagens
            integrationspolitiska mål och inriktning medför och i det tredje
            kapitlet presenteras partiets alternativ.
          </p>
          <head type="h2" xml:id="i-J6Muppz3VAJN6zJgWsZ5Fj">
            1.1 Svenskhet och nation
          </head>
          <p xml:id="i-AGMhkSeSMpKcXScViYRSvJ">
            Den nationella samhörigheten är en naturlig mänsklig gemenskap
            som skapar band mellan de döda, levande och ofödda generationerna,
            liksom mellan ung och gammal, olika samhällsklasser, politiska
            läger och geografiska regioner. Nationen har också utgjort grunden
            för demokratins och välfärdssystemets framväxt. Ett gott samhälle
            byggs därför genom att dess medborgare i hög grad upplever nationell
            gemenskap.
          </p>
          <p xml:id="i-HZtU74cJd6LE5wynUu2Qks">
            Kulturen är en bärande balk för hur Sverige upprätthåller tillit
            och välfärd mellan människor, mellan enskilda och det offentliga.
            Seder och bruk tecknar en bild av vilka vi är. Sammantaget förmedlas
            bilden av Sverige och svenskheten, från äldre generatio­ner till
            de nu levande, i förvaltande för morgondagens Sverige.
          </p>
          <p xml:id="i-HjKyXnZP8CExuJVe6edYjQ">
            Kulturupplevelser ger gemensamma referensramar i vår samtid.
            Kommunikationen människor emellan förenklas med möjligheten att
            förklara genom kulturella referenser. Samhörigheten stärks genom
            gemensamma upplevelser, även om upplevelsen inte dela­des på samma
            plats eller under samma tidpunkt. Att dela kulturella upplevelser
            främjar således vår tillit till varandra.
          </p>
          <p xml:id="i-3qj4i5v9FMJqXDVsKi4eNk">
            Dessa nycklar till den svenska gemenskapen kommer ofta naturligt
            genom uppväxt och skolgång i Sverige. För personer som kommer
            till Sverige senare i livet blir vägen in i den svenska gemenskapen
            att sätta sig in i och förstå det svenska samhället i efter­hand.
            För att sätta sig in i vår kultur behöver den som invandrat lära
            sig det svenska språket, sätta sig in i våra gemensamma kulturupplevelser
            och vår historia. Det är en förutsättning för att kunna förstå
            och göra sig förstådd i det svenska samhället och kunna delta
            i vår demokrati.
          </p>
          <head type="h2" xml:id="i-4CkJyxxJc3BDEBZBSPusyJ">
            1.2 Integrationspolitikens historia och konsekvenser
          </head>
          <p xml:id="i-W1j3coFSXicSRBxRDxQ72e">
            Sverige har genomfört åtgärder för att hjälpa utlänningar att
            anpassa sig till omständig­heterna i Sverige sedan mitten på 1960-talet.
            Inledningsvis bestod politiken endast av en målsättning om att
            invandrare skulle ha möjlighet att nå samma levnadsstandard som
            svenskar, vilket skulle förverkligas genom den generella välfärdspolitiken.
            Bortsett från samhällsinformation och språkundervisning erbjöds
            inga speciella program eller anslag för just utlänningar. I 1968
            års proposition angående riktlinjerna för utlänningspolitiken
            (prop. 1968:142) beskrevs det enligt följande:
          </p>
          <p xml:id="i-KeM4Mp7q8g3UagF9gTDfHU">
            Om invandraren avser att bosätta sig i Sverige för gott, är det
            angeläget för såväl honom som samhället att han så till vida smälter
            in i befolkningen att han i det långa loppet inte känner sig främmande
            i samhället. Det måste vara ett klart och medvetet mål för samhället
            att medverka till att invandrare av olika nationellt ursprung
            inte blir isolerade befolkningsgrupper som avskärmas från befolkningen
            i övrigt.
            <ref target="i-NtTH6rrRBuTxyT9xNZZzKu">
              [1]
            </ref>
          </p>
          <p xml:id="i-GuXMLVZcX8ZqKjWoPnw616">
            Assimilationstanken övergavs dock bara några år senare, i 1975
            års proposition i denna fråga (prop. 1975:26). De nya bestämmelserna
            blev startskottet på det mångkulturella samhället, vilket innebär
            att staten aktivt skulle främja språklig och kulturell mångfald
            genom exempelvis modersmålsundervisning och särskilda radio- och
            tv-program.
          </p>
          <p xml:id="i-VqjFeMnqTuREaf2CgAqKEK">
            De nuvarande integrationspolitiska målsättningarna, den politisk
            inriktningen och de teoretiska utgångspunkterna antogs i och med
            propositionen Sverige, framtiden mång­falden – från invandrarpolitik
            till integrationspolitik (prop. 1997/98:16).
            <ref target="i-138k2NUytnyery91X7jRVc">
              [2]
            </ref>
            Propositionen slår fast att assimilation är en otänkbar strategi
            eftersom svenskhet inte kan påtvingas, men kan bli följden av
            invandrares egna ställningstaganden. Vidare framhåller regering­en
            integration som motsatsen till assimilation. Integration beskrivs
            istället på följande sätt:
          </p>
          <p xml:id="i-66wcm61kdujkXxLFyup5oR">
            Integration är inte endast en fråga om och för invandrare. I
            ett samhälle med etnisk och kulturell mångfald bör människor komplettera
            varandra och ömsesidigt bidra med sin kompetens och livserfarenhet
            för att den potential som finns i mångfalden skall frigöras och
            komma till användning.
            <ref target="i-Nqgichdg7P9FhvETD1TKJT">
              [3]
            </ref>
          </p>
          <head type="h1" xml:id="i-4JPGGF2hQvVKaYrXtzqGJz">
            Integrationstanken bygger vidare på valfrihet, enligt det följande:
          </head>
          <p xml:id="i-K8YsR1F9YiBywF4dyz64Qq">
            Samhället bör […] underlätta för individen att integrera gamla
            och nya livsmönster och livsstilar på det sätt hon själv önskar.
            Detta är en förutsättning för att människan skall utveckla en
            hel identitet och vara stolt över sin bakgrund.
          </p>
          <p xml:id="i-MZPvnfRar1kGRfKWxyqc4R">
            Drygt 20 år senare kan konsekvenserna av den politiska inriktningen
            sammanfattas med hög arbetslöshet bland vissa grupper, ett stort
            utanförskap, stora mänskliga och finan­siella kostnader och en
            ökande kulturell segregering. Nuvarande integrationspolitik löser
            inte de problem Sverige står inför.
          </p>
          <head type="h1" xml:id="i-WE1GhsfGzuSiQLxcu93pss">
            2 Problemformulering
          </head>
          <p xml:id="i-WGrJXxWXJWFcNFJrrRbr33">
            Integrationspolitiken som den definieras idag lider av ett flertal
            brister, vilka lett till ett segregerat samhälle.
          </p>
          <head type="h2" xml:id="i-HvkYu37Vmqzn6CkwhxgNJY">
            2.1 Isolerade etniska grupper, segregation och utanförskap
          </head>
          <p xml:id="i-J1XTvvPgcapEJaKrWQuMxP">
            Redan 1980 års integrationspolitiska kommitté resonerade i sitt
            slutbetänkande, Invandrar- och minoritetspolitiken (SOU 1984:58),
            om möjligheten att invandring skulle leda till ett samhälle bestående
            av ett antal urskiljbara grupper med olika språk och kulturer,
            eller vad vi idag kallar segregation. Kommittén drog slutsatsen
            att avskilda etniska grupper inte skulle överleva över tid.
          </p>
          <p xml:id="i-FYj8MYpDZj8eKhrKCqCAxF">
            Den dåvarande regeringen drog i propositionen Sverige, framtiden
            mångfalden – från invandrarpolitik till integrationspolitik (prop.
            1997/98:16) också slutsatsen att etniska grupper som invandrar
            kommer att upplösas inom ett par generationer såvida de inte utsätts
            för ett stort yttre tryck som ökar den inre sammanhållningen,
            utestängs från det omgivande samhället eller får ett nytillskott
            till gruppen genom invandring. Forsk­ning på migrationsområdet
            visar också att ju större volym människor som flyttar till ett
            nytt land, desto större är risken att attityder, vanor och seder
            från det tidigare landet behålls eller till och med förstärks.
            <ref target="i-29wDPUaGYYTJaH545ongNw">
              [4]
            </ref>
          </p>
          <p xml:id="i-GN3Lp4NCthAeUqiJ3m5gkw">
            Sverigedemokraterna utgår ifrån att den kulturella segregationens
            huvudorsaker är det stora antalet personer som flyttat till Sverige,
            den relativt korta tiden inom vilken detta skett, det kulturella
            avståndet mellan de nya invånarna och majoritetsbefolkningen,
            valfrihetsmålet samt en aktiv politik för att betona och bevara
            kulturella skillnader.
          </p>
          <head type="h2" xml:id="i-6FF3VTaAcpJqEqTedmwixB">
            2.2 Målkonflikter
          </head>
          <p xml:id="i-9GyQiVaygygZtR9QrqCqcz">
            Teorin om det mångkulturella samhället innehåller vissa målkonflikter.
            I en nylig pro­position slog exempelvis regeringen fast att ett
            särskilt mål för utgiftsområdet är att öka sysselsättningen bland
            utrikesfödda kvinnor.
            <ref target="i-6nSuY4RjHkDcCiZL1kUYCa">
              [5]
            </ref>
            Detta samtidigt som en övergripande målsättning för politikområdet
            är att personer med utländsk bakgrund aktivt ska upp­muntras bibehålla
            värderingar och normer från hemlandet.
          </p>
          <p xml:id="i-Rd4n6e8fvf2Eey3s5rR5pg">
            Forskning visar att just värderingar och normer från hemlandet
            är en starkt bidragande orsak till varför skillnaden i deltagande
            på arbetsmarknaden mellan utrikesfödda kvinnor och utrikesfödda
            män är större jämfört med samma skillnad mellan inrikes födda
            män och kvinnor.
            <ref target="i-7FWAtX1ifAixPqDC47LrnX">
              [6]
            </ref>
            Teorin om det mångkulturella samhället står också i direkt konflikt
            med målet om ökad jämställdhet mellan kvinnor och män eftersom
            den så kallade heders­kulturen och jämställdhetsnormen står i
            direkt motsats till varandra.
          </p>
          <p xml:id="i-LQ6fEsypph6s32mvbvzw8q">
            Dessa är bara exempel på en större motsättning som genomsyrar
            hela politikområ­det. Målsättningen om lika möjligheter för alla,
            och målsättningen om att invandrare ska bibehålla värderingar
            och normer från sina hemländer, står i motsatsförhållande till
            varandra eftersom de invandrare som antar majoritetssamhällets
            normer och värderingar alltid kommer att ha lättare att etablera
            starka band till det svenska samhället och därmed få större möjligheter
            på arbetsmarknaden.
          </p>
          <head type="h2" xml:id="i-6dqxaarhZEWDsKrKgm727D">
            2.3 Valfrihetsmålet strider mot individuell jämlikhet
          </head>
          <p xml:id="i-EP3P9wy13TRYvKxfTY2Kbh">
            Valfrihetsmålet har legat fast inom svensk integrationspolitik
            sedan 1975 och innebär att det är upp till den som invandrar till
            Sverige att själv välja i vilken utsträckning veder­börande vill
            ta till sig de normer och värden som präglar det svenska samhället.
            Målet ger upphov till vissa problem som inte tagits itu med av
            de reformer av integrations­politiken som genomförts sedan målet
            infördes.
          </p>
          <p xml:id="i-jQYTmG9zQeXZ6vDQQsD14">
            För det första påverkar val av normer och värderingar möjligheten
            för framförallt kvinnor och barn att själva välja sin egen framtid
            i Sverige. Om mannen i en familj som har sitt ursprung i ett land
            med en stark hedersnorm väljer att inte anpassa sitt levnads­sätt
            till de svenska normerna om individuell autonomi och jämställdhet,
            så kommer frun och barnen i praktiken inte själva kunna göra det
            valet. Detta, i kombination med segre­gation i den meningen att
            många saknar egna kontaktnät med personer som inte delar hedersnormen,
            gör idén om valfrihet till en illusion.
          </p>
          <p xml:id="i-HLwAgJXenq8E7sDHYwfUrr">
            För det andra skapar valfrihetsmålet, kombinerat med målet om
            lika rättigheter för alla oavsett kulturell tillhörighet, en obalans
            mellan rättigheter och skyldigheter. En nyanländ som anstränger
            sig för att lära sig svenska språket och tar till sig majoritets­samhällets
            livsmönster, och på det sättet kompletterar sin kulturella bakgrund
            för att lättare kunna delta på arbetsmarknaden, ska, enligt målet,
            behandlas på samma sätt som en nyanländ som inte gör något av
            detta. Detta är inte rimligt ur ett rättviseperspektiv.
          </p>
          <head type="h1" xml:id="i-NJZTsUakKx3pDf8reuDMdy">
            3 Sverigedemokraternas alternativ
          </head>
          <p xml:id="i-9p6c52KocYZuBaJ6GY3xQN">
            Ett av socialkonservatismens fundament är att skapa stabilitet
            och gemenskap. Kulturen spelar en central roll för samhällets
            utveckling och nationen är en gammal och stark gemenskap som bör
            värnas.
          </p>
          <p xml:id="i-UUoXDcTaQBSKn1Ht2nsZTM">
            Utifrån detta är det naturligt att de som invandrar till Sverige
            tar till sig den svenska kulturen, dels för att de ska förstå
            hur samhället fungerar och bli en del av det, men även för att
            säkra Sveriges stabilitet och framgång som stat. Att skapa incitament
            och möjlig­het för personer med annan bakgrund än svensk att ta
            till sig de normer, värderingar och levnadsmönster som präglar
            Sverige är nyckeln till en framgångsrik integrationspolitik.
          </p>
          <head type="h2" xml:id="i-J4MgiPr6FFfE7A31WzjWLy">
            3.1 Nytt integrationspolitiskt mål
          </head>
          <p xml:id="i-RiiJB3xAShvbcbTGqw5ctn">
            Sverigedemokraterna föreslår att integrationspolitikens målsättning
            ska vara: ”Rättig­heter, möjligheter och skyldigheter i förhållande
            till etablering, anpassning och egen ansträngning.” Med rättigheter
            avses inte grundläggande mänskliga eller medborgerliga rättigheter,
            vilka tillkommer samtliga människor och medborgare undantagslöst,
            utan främst rätten till välfärdssystemen, så kallade sociala rättigheter.
            En grundläggande princip för målet är att rättigheter tillkommer
            i förhållande till vilja och ansträngningen hos den enskilde att
            bli en del av majoritetssamhället och bidra till välfärden. Hänvis­ningen
            till möjligheter understryker att Sverige är en marknadsekonomi
            inom vilken den enskildes möjligheter alltid, oavsett politisk
            inblandning, kommer att bero på individu­ella förhållanden och
            invandrarens egen vilja till integration.
          </p>
          <p xml:id="i-3KYKzzatRcrLu43S4fgG6Y">
            Det integrationspolitiska målet innebär att personer som flyttar
            till Sverige ska bli en del av majoritetssamhället, men innebär
            samtidigt inte att sådana personer inte kan be­vara ett visst
            eget kulturarv. Integrationsmålet påverkar därför inte individens
            privatliv vad gäller firandet av högtider eller traditioner, bevarandet
            av en egen sekundär kultu­rell särart eller modersmål, så länge
            detta sker i överensstämmelse med svensk lag och inte utgör en
            belastning på samhället.
          </p>
          <p xml:id="i-6tabZWzcgmfnRK3pKqrdUf">
            Integrationspolitiken påverkar inte Sverigedemokraternas ställningstaganden
            angående nationella minoriteter. De speciella regler som Sverigedemokraterna
            föreslår för nyanländas etablering ska fortsatt gälla framför
            generella regler som följer av integrationspolitiken. Vissa utländska
            medborgare har också rättigheter som härrör ur EU-rätten, exempelvis
            mottagande- och rörlighetsdirektivet.
          </p>
          <head type="h2" xml:id="i-EA2KcZjycRZxr1DsRgiaaY">
            3.2 Ny politisk inriktning
          </head>
          <p xml:id="i-C3UMot6FRSfkNqH2kFfGeC">
            Det integrationspolitiska arbetet ska fokusera på att skapa förutsättningar
            för enskilda att anta majoritetsbefolkningens normer, värderingar
            och livsmönster i tillräcklig grad för att bli en fungerande och
            självförsörjande del av majoritetssamhället. Den ekono­miska och
            kulturella integrationen är på så sätt två ben som stärker varandra.
            Precis som 1997 års integrationspolitiska proposition tog upp
            går det inte att tvinga människor till svenskhet. Den enskildes
            integration i Sverige handlar enligt oss framförallt om enskilt
            ansvar. Samhället bör i stället arbeta med en tydlig incitamentsstruktur
            som enligt prin­cipen om frihet under ansvar ger rättigheter efter
            ansträngning.
          </p>
          <p xml:id="i-69dgH281NH5c4EDfCTaT62">
            Arbetet ska vidare utgå ifrån att både den inhemska och den invandrade
            befolkningen lever under samma samhälleliga tak och omfattas av
            samma skyddsnät. Samhället ska i största möjliga utsträckning
            undvika särskilda lösningar för vissa grupper, utan ska istället
            skapa en tydlig incitamentsstruktur för att lära sig det svenska
            språket och göra sig själv anställningsbar.
          </p>
          <p xml:id="i-HJVU6Fsw3XSXutwUYu8U7q">
            Regeringen ska återkomma med förslag på ändrad diskrimineringslag
            för att tydlig­göra arbetsgivares rätt att bestämma över religiösa
            klädesplagg och symboler, ritualer och artighetsgester på arbetsplatsen.
            Den samhällsinformation som tillhandahålls nyan­lända ska vara
            normerande och ge tydlig information om vad som förväntas av den
            som vill flytta till Sverige. Regeringen ska kvalitetssäkra föreningsbidrag
            och myndighets­uppdrag för att försäkra att dessa inte aktivt
            motverkar invandrares etablering. Den in­formation som finns tillgänglig
            om invandrares etablering ska förbättras och regeringen ska återkomma
            med en resultatskrivelse avseende de effekter som målsättningen
            om det mångkulturella samhället haft sedan 1998. En regel om obligatorisk
            förskola för vissa personer ska införas.
          </p>
          <head type="h3" xml:id="i-2ETdt5drHjzFm2QUnCKX2n">
            3.2.1 Invandrare ska omfattas av den generella politiken
          </head>
          <p xml:id="i-MFerG9YC3KAQJRfHZWwSso">
            Idag finns ett antal speciella arbetsmarknadspolitiska stöd för
            nyanlända och andra invandrare, främst i form av subventionerade
            anställningar. Subventionerade anställ­ningar syftar till att
            underlätta för nyanlända att etablera sig på arbetsmarknaden.
            Undersökningar visar dock att satsningarna på subventioner har
            liten långsiktig effekt för möjligheten att skaffa ett icke-subventionerat
            arbete.
          </p>
          <p xml:id="i-gi1tCS6qBRth5irDMiKgZ">
            Risken finns att nyanlända fastnar i en subventionerad anställning
            i företag som drivs och bemannas mestadels av personer från hemlandet
            eller samma etniska grupp, och vars arbetsuppgifter inte leder
            till utveckling av individuella färdigheter eller språk­kunskaper.
            Subventionerna kan i det sammanhanget motverka invandrares etablering.
            Subventioner för invandare skapar också en ojämn konkurrenssituation
            mot andra grupper som har svårt att hävda sig på arbetsmarknaden,
            exempelvis unga. Lönesubven­tioner för invandrare ska därför avskaffas.
          </p>
          <head type="h3" xml:id="i-TWPonwSourxgVFQp8Ghdhu">
            3.2.2 Frihet under ansvar i stället för valfrihet
          </head>
          <p xml:id="i-6YMjnT86edpCxm5vaitp9G">
            Även om vissa personer tvingas lämna sina hemorter för att fly
            någon annanstans, är det ingen som tvingas flytta specifikt till
            Sverige. Den som väljer att flytta till en geografiskt och kulturellt
            avlägsen plats ska anta majoritetsbefolkningens normer, värden
            och livs­mönster. För att skapa incitament till frivillig integration
            måste valet att avstå från detta få konsekvenser för individens
            tillgång till välfärdssystemen. Ur ett rättviseperspektiv är det
            dessutom viktigt att personer som anstränger sig också belönas.
            Valfrihetsmålet ska därför ersättas med principen om frihet under
            ansvar.
          </p>
          <p xml:id="i-SnpieQeEeaULdzX7EThfDd">
            Regeringen ska tillsätta en utredning för att se över möjligheten
            att knyta tillgången till offentligfinansierad sjuk- och tandvård
            och bosättningsbaserade förmåner enligt social­försäkringsbalken
            närmare medborgarskapet.
          </p>
          <p xml:id="i-4iobMyr53MkVw6HR2T7e1j">
            Utredningen ska lämna författningsförslag som begränsar omfattningen
            av bosätt­ningsbaserade förmåner i socialförsäkringen, inklusive
            sjuk- och tandvård, till att endast gälla svenska medborgare och
            personer vars rätt till sådana bidrag härrör ur EU-rätten, analysera
            konsekvenserna av författningsförslagens påverkan på det kommunala
            försörj­ningsstödet och i vilken utsträckning kommunsektorn behöver
            kompenseras för ökade kostnader.
          </p>
          <p xml:id="i-MqBXGT53JZ6Mn1sNJU644U">
            Föreslagna förändringar bör begränsas till att endast beröra
            de bosättningsbaserade förmånerna i socialförsäkringen. Inom dessa
            finns det även förmåner som inte bör vara föremål för begränsningar,
            antingen för att det leder till högre kostnader inom andra områden
            än den besparing som görs inom socialförsäkringen, eller som av
            andra skäl inte kan försvaras. Ett exempel på detta är omvårdnadsbidraget
            som ges till föräldrar till barn med funktionsnedsättning och
            som baseras på den omvårdnad och tillsyn som barnet behöver.
          </p>
          <p xml:id="i-Cw2D7ix1X8h3JAAhBWqfyC">
            Vidare bör endast svenska medborgare och EU/EES-medborgare som
            har rätt till likvärdig sjukvård enligt unionsrätten ha full rätt
            till subventionerad sjuk- och tandvård, medan utlänningars rätt
            till sådan bör begränsas. En grundläggande princip ska fortsatt
            vara att ingen nekas akutsjukvård och att barn med utländskt medborgarskap
            fortsatt ska ha tillgång till sjukvård på samma villkor som andra
            barn. Utlänningar som beviljats uppehållstillstånd för bosättning
            bör få samma rätt till subventionerad sjuk- och tand­vård om de
            kommit i varaktig egen försörjning.
          </p>
          <p xml:id="i-sqDRzRZX8S35rveZC1UTo">
            Enligt 4 kap. 1 § st. 2 socialtjänstlagen (2001:453) fordras
            som huvudregel att den som söker ekonomiskt bistånd från samhället,
            försörjningsstöd, ska stå till arbetsmarknadens förfogande. Sverigedemokraterna
            ser det inte som rimligt att personer som bott i Sverige under
            en längre tid, men valt att inte lära sig svenska språket i tillräcklig
            utsträckning för att kunna ta tillgängliga arbeten, ska anses
            stå till arbetsmarknadens förfogande, oavsett om personen beviljats
            medborgarskap.
          </p>
          <p xml:id="i-DM2SBTkKbFK1C62eZRujs4">
            Regeringen ska därför tillsätta en utredning för att se över
            hur reglerna om ekono­miskt bistånd ska tillämpas i sådana fall.
            En utgångspunkt för utredningen ska vara att personer som visar
            bestående ovilja att lära sig svenska, som levt på försörjningsstöd
            under lång tid och som inte bedöms kunna komma i icke-subventionerat
            arbete bör ges incitament att återvandra till sitt hemland. För
            att skapa sådana incitament krävs dels en aktiv återvandringspolitik,
            men även att rätten till försörjningsstöd begränsas för sådana
            personer.
          </p>
          <p xml:id="i-GJThLv8K9jkaMuGrcMfmHW">
            Utredningen ska också ta fram förslag på hur en ny regel om arbetsplikt
            kan utfor­mas. Arbetsplikten innebär att personer som levt på
            försörjningsstöd under en längre tid och som har bestående integrationsbehov
            ska utföra visst arbete för att uppbära bidrag. Utredningen ska
            särskilt analysera riskerna för undanträngning och vilka arbeten
            som är särskilt lämpliga för integration och språkinlärning.
          </p>
          <p xml:id="i-7qjgMMoBPogt69URZ2vFhA">
            Rätten till avgiftsfri tolk i kontakter med myndigheter, enligt
            förvaltningslagen (2017:900) och andra författningar, riskerar
            att utgöra en bromskloss i integrationsprocessen. Möjlig­heten
            att alltid kunna begära gratis tolkning innebär att individen
            har mindre incitament att själv lära sig svenska.
          </p>
          <p xml:id="i-UcHTENuiMgFGr3WHeMNCq8">
            Regeringen bör därför tillsätta en utredning för att se över
            hur reglerna kring rätten till tolk kan förändras så att dessa
            skapar incitament att lära sig svenska. I exempelvis Danmark gäller
            att personer som bott i landet i tre år i många fall måste bekosta
            tolk­service själv, vilket är en lämplig utgångspunkt för utredningen.
            Utredningen bör även ta hänsyn till att tolkservice i vissa fall
            är påkallad av hänsyn till annans intresse, exem­pelvis då personen
            som inte talar svenska deltar i rättegång som målsägande eller
            vittne eller då ärendet gäller sjukvård för ett barn som personen
            är vårdnadshavare för.
          </p>
          <p xml:id="i-GmpyJBmVYZp15vL71R76j2">
            Svenska myndigheter tillhandahåller idag ofta information på
            ett flertal språk för att underlätta ärendehanteringen. Försäkringskassan
            tillhandahåller exempelvis information på 22 olika språk. Myndigheter
            som tillhandahåller all information på nyanländas moders­mål riskerar
            att motverka språkinlärning eftersom vardaglig kontakt som skulle
            kunna ske på svenska i stället sker på modersmålet.
          </p>
          <p xml:id="i-MdXC6FYY6Ta7zgYdxi7qyu">
            Myndigheter vars verksamhet riktar sig till privatpersoner som
            bor i Sverige bör därför, i den utsträckning så är möjligt utan
            att äventyra enskildas säkerhet och hälsa, erbjuda information
            huvudsakligen på svenska. Särskilt angelägen samhällsinformation
            om exempelvis allmänfarliga sjukdomar, naturkatastrofer eller
            svåra olyckor ska fort­farande spridas på så många språk som behövs
            för att snabbt nå ut.
          </p>
          <p xml:id="i-GBekfmMwHENi19ok7gtuH5">
            Vad nu sagts gäller naturligtvis inte våra nationella minoritetsspråk,
            som alltjämt måste kunna erbjudas samhällsservice på sitt eget
            språk.
          </p>
          <head type="h3" xml:id="i-6Rwcf3QQbwhsMcfo6j7mFo">
            3.2.3 Värderingsmässig minsta gemensam nämnare i arbetslivet
          </head>
          <p xml:id="i-Gd5CKUX9AAi4rso2zLREZs">
            Ett antal diskrimineringsfall gällande artighetsgester, religiöst
            påbjuden klädsel och religiösa ritualer på arbetsplatsen har prövats
            i domstol. Ett exempel på detta är det så kallade arbetsförmedlingsfallet,
            i vilket en man förlorat sin aktivitetsersättning efter att han
            nekats praktikplats på grund av att han vägrat skaka hand med
            en kvinnlig chef. Mannen tilldömdes 60 000 kronor i diskrimineringsersättning.
            Ytterligare ett fall gällde en tandläkarstudent på Karolinska
            Institutet som inte tillåtits bära engångsärmar under praktiken,
            varpå studenten tilldömdes 5 000 kronor i diskrimineringsersättning.
            Ytter­ligare ett uppmärksammat fall, som dock aldrig nådde domstol,
            är Diskriminerings­ombudsmannens beslut att godkänna SAS så kallade
            neutralitetspolicy, vilken före­skriver att anställda med kundkontakt
            inte får bära synliga religiösa symboler.
          </p>
          <p xml:id="i-VfRXpVQ9byo8wKBYJVgumd">
            Fall av denna typ handlar egentligen inte om diskriminering på
            så sätt att käranden missgynnats på grund av religiös tillhörighet.
            I inget av fallen uppfyller behandlingen egentligen det så kallade
            jämförbarhetskriteriet, alltså att en annan person med annan religiös
            tillhörighet skulle behandlats annorlunda i en jämförbar situation.
            Fallen handlar om kulturkrockar där två motstridiga normer möts.
          </p>
          <p xml:id="i-FcQuJdupyT8vNWcjj9WDgv">
            Att överlåta dessa frågor till rättstillämparen är inte lämpligt
            eftersom det ofta är fråga om en motsättning mellan två grundläggande
            och tungt vägande principer. Reger­ingen bör därför tillsätta
            en utredning som syftar till att tydliggöra arbetsgivarens rätt
            att bestämma över synliga religiösa symboler och klädsel, religiösa
            ritualer och artighets­gester på arbetsplatsen. Utredningens målsättning
            ska vara att finna en balans mellan intresset av att bevara gemensamma
            sociala koder och möjliggöra för arbetsgivaren att bestämma över
            företeelser som kan utgöra en belastning för företaget, samt värna
            arbets­tagarnas autonomi och skydd från alltför ingripande regler.
          </p>
          <p xml:id="i-7A9wKF5uHYBuQhEzSQjdYa">
            Ytterligare en utgångspunkt ska vara att arbetsgivare bör ha
            rätt att inte tillåta personal att bära religiöst påbjuden klädsel
            eller symboler som kraftigt avviker från västerländsk eller svensk
            tradition, eller som försvårar social kontakt mellan människor.
            Rätten att hindra religiösa ritualer som avbryter eller inverkar
            på hur arbetet utförs ska även omfattas av utgångspunkterna för
            utredningen.
          </p>
          <p xml:id="i-2xXpz7udFpVyun4D5oprkU">
            Det finns också en risk att personer som utövar myndighetsutövning,
            eller fattar beslut i förvaltningsärenden som rör enskild, inte
            uppfattas som opartiska i de fall dessa bär en religiöst påbjuden
            klädsel eller synliga religiösa symboler. En del av utrednings­uppdraget
            ska därför vara att finna en lämplig avvägning vad gäller hur
            statliga myndig­heter själva hanterar frågan. En utgångspunkt
            för utredningen ska vara ett myndighets­personer som utövar makt
            över enskild, exempelvis poliser eller ordningsvakter, inte ska
            bära synliga religiösa symboler eller klädsel som tydligt förknippas
            med en religion och som kraftigt avviker från västerländsk eller
            svensk tradition.
          </p>
          <head type="h3" xml:id="i-6jpmUxcsC19vZHSC4JE5Qg">
            3.2.4 Normerande samhällsinformation
          </head>
          <p xml:id="i-JbNxZAoMMw2SjNEzT4qFK8">
            Information till nyanlända kommer ifrån flera källor och ges
            ut av olika myndigheter, av kommunerna och av civilsamhället.
            Den information som ges ut av det offentliga är ibland bristfällig.
            Regeringen lyfte i budgetpropositionen 2019 (prop. 2019/20:1)
            boken ”Om Sverige” som exempel. Boken är typisk för hur information
            till nyanlända ser ut eftersom den information som ges ofta är
            deskriptiv och saknar normerande inslag. Boken om Sverige förklarar
            genomgående vad svensk lag säger om exempelvis för­hållandet mellan
            vuxen och barn, eller arbetsgivare och arbetstagare, men säger
            lite om vad som förväntas av personer som vill bli en del av majoritetssamhället
            och lyckas i Sverige.
          </p>
          <p xml:id="i-ASFS85yQhCJ9SkwP5SbLFW">
            Kapitlet om hederskultur, förklarar exempelvis på ett förtjänstfullt
            sätt vad heders­kultur är och slår sedan fast att ”Sverige har
            undertecknat och ratificerat FN:s allmänna förklaring om de mänskliga
            rättigheterna […] Det betyder bland annat att alla ska få bestämma
            över sin kropp, sin sexualitet och sitt val av partner.”
            <ref target="i-J1R2wgAVVmbHkTEpt6KX5q">
              [7]
            </ref>
            Problemet med den typen av positivistiskt resonemang är att det
            inte förklarar något om de normer och värderingar som präglar
            majoritetsbefolkningen, utan endast beskriver vissa lagtexter
            eller konventioner.
          </p>
          <p xml:id="i-HyjZvpxrHicM1LgQdQNHvc">
            Svenskar i allmänhet ser inte könsstympning, tvångsäktenskap
            av barn, månggifte och hatbrott mot HBT-personer som fel eftersom
            det strider mot FN:s förklaring av de mänskliga rättigheterna
            eller ens mot svensk lag, utan eftersom det strider mot princi­perna
            om individens autonomi, frihet och okränkbara människovärde, vilka
            är starkt normerande i det svenska samhället.
          </p>
          <p xml:id="i-LXtVMKo1Xsuxresg2VA4pt">
            Information till nyanlända tenderar också att på ett icke förtjänstfullt
            sätt relativisera vad som är svensk kultur. Boken ”Om Sverige”
            slår till exempel fast att det är svårt att säga om det över huvud
            taget finns något som är typiskt svenskt, men landar i alla fall
            i att alkohol, allemansrätten och tillit till myndigheter är sådana
            saker. Kvaliteten och inriktningen på samhällsinformationen måste
            bli bättre och regeringen ska därför besluta om nya riktlinjer.
          </p>
          <p xml:id="i-hEY3dseyWZXBbXj7uQNi7">
            För det första ska informationen vara tydligt normerande på så
            sätt att den förklarar hur de normer och värderingar som präglar
            majoritetsbefolkningen uppfattar exempelvis hederskultur, samt
            att den nyanlända genom att välja att flytta till Sverige har
            ett ansvar att ta avstånd från detta och att dennes och dennes
            barns framtid i Sverige beror på hur väl de väljer att integrera
            sig i det svenska samhället. För det andra måste informationen
            om svensk kultur fokusera på relevanta skillnader jämfört med
            läsekretsen, alltså inte vad som är typiskt svenskt utan hur svensk
            kultur skiljer sig från den i exempelvis Somalia eller Irak. För
            det tredje ska information som produceras av myndigheter och kommuner
            också genomgå en kvalitetsgranskning innan den tas i bruk.
          </p>
          <head type="h3" xml:id="i-BbhicqMoZ293WnKE5VuAnP">
            3.2.5 Kvalitetssäkring av offentligfinansierad verksamhet
          </head>
          <p xml:id="i-G7CeFiHuU9KA1D8zsEjWCz">
            Både stat, regioner och kommuner stödjer föreningar inom civilsamhället
            och verksam­heterna regleras till största del av förordningar,
            som regeringen beslutar om, snarare än lagar, som är riksdagens
            ansvar. Det finns gott om exempel på att sådana bidrag finan­sierar
            verksamheter som står i strid med målen, både för befintliga mål
            och de i denna motion föreslagna målen för integrationspolitiken.
            Det finns också exempel på att verk­samheten syftat till att bekämpa
            demokratin som idé.
          </p>
          <p xml:id="i-76FHhDRyewF2rhhy41TgxU">
            Ett par iögonfallande exempel är föreningen Sveriges förenade
            muslimer, som bjudit in föreläsare som hävdar att kvinnor inte
            bör få gå ut själva eller bära parfym, eller studieförbundet Ibn
            Rushd, som har väldokumenterade kopplingar till Muslimska brödraskapet
            och som bjudit in antisemitiska föreläsare vars ideologiska mål
            är att upp­rätta ett separat ”muslimskt civilsamhälle”.
          </p>
          <p xml:id="i-YLkoj1r8BdF3rdggtYo5kL">
            Andra exempel på verksamheter som motverkar de integrationspolitiska
            målen är riksorganisationer bildade på etnisk grund, vars anslag
            beviljas av Myndigheten för ungdoms- och civilsamhällesfrågor.
            Forskning från ett antal källor visar att denna typ av satsning
            på mångkulturalism och separata identiteter försvårarar integration.
          </p>
          <p xml:id="i-7occ5kwX4L3kSzrUdSazDP">
            För att undvika att en del av statens verksamhet motarbetar en
            annan ska därför stödet till riksorganisationer bildade på etnisk
            grund avvecklas. Samtliga förordningar om statsbidrag ska också
            kompletteras med ett integrationskriterium (motsvarande demokratikriteriet)
            som stadgar att organisationens verksamhet inte får bidra till
            att av­skilja eller segregera en etnisk, kulturell eller religiös
            minoritet från majoritetssamhället eller arbeta för att förstärka
            separata identiteter baserade på etnisk, kulturell eller religiös
            grund. Integrationskriteriet bör även omfatta föreningsstöd som
            utbetalas av kommuner och landsting.
          </p>
          <p xml:id="i-DRev3aQTpPK2bs2WCbVfZh">
            Undantag ska förstås göras för Sveriges nationella minoriteter.
          </p>
          <head type="h3" xml:id="i-2KCKam6swHe1zxp7ANG1Bc">
            3.2.6 Förbättrat informationsunderlag
          </head>
          <p xml:id="i-K3jvLtSL3bPDzYyNAFw9v2">
            I den tidigare nämnda budgetpropositionen från 2019 hänvisade
            regeringen återkom­mande till att utrikes födda som grupp har
            en sämre position på arbetsmarknaden jäm­fört med inrikes födda.
            Detta är troligtvis långt ifrån hela sanningen. Det råder en stor
            variation inom grupperna inomeuropeiskt och utomeuropeiskt födda.
          </p>
          <p xml:id="i-as5wxSeqHTtjNFHHsoUVk">
            För att kunna göra en analys av vilka faktorer som påverkar dessa
            gruppers delta­gande på arbetsmarknaden, och förstå vilka konsekvenser
            som migrationspolitiska överväganden får, är det nödvändigt att
            veta hur olika invandrargrupper klarar sig i Sverige jämfört med
            varandra. En vetenskapligt grundad ansats kräver därför ett mer
            detaljerat informationsunderlag. Regeringen ska därför presentera
            mer detaljerad information aggregerad på ursprungsland och grund
            för uppehållstillstånd samt vad gäller andra generationens invandrare.
            Även andra mått som disponibel inkomst och förvärvsinkomst, i
            hushåll och per person, efter exempelvis vistelsetid i Sverige,
            bör användas.
          </p>
          <p xml:id="i-568aXipUSuPzqWNs1CCzhu">
            I budgetpropositionen väljer regeringen att presentera resultat
            med indikatorerna arbetslöshet, arbetskraftsdeltagande och sysselsättning.
            Begreppen är inte ändamåls­enliga eftersom de inte beskriver de
            offentligfinansiella effekterna som migration medför. Sysselsättningsmåttet
            visar andelen personer i arbetskraften som var sysselsatta minst
            en timme under en vecka i en viss månad. Måttet inkluderar också
            personer som deltar i arbetsmarknadspolitiska åtgärder. Arbetslöshetsmåttet
            visar andelen personer som söker arbete, men innefattar inte personer
            som deltar i arbetsmarknadspolitiska åtgärder och säger dessutom
            inget om huruvida de personer som arbetar har en till­räckligt
            hög inkomst för att försörja sig själva.
          </p>
          <p xml:id="i-4Mi2LuCRBbUsanPD3ht5Z2">
            Regeringen ska därför i tillägg till måtten ovan också presentera
            resultat i form av självförsörjningsgrad definierat som ”livstidsinkomster
            som är tillräckligt stora för att individen i fråga ska betala
            in mer i skatt än vad vederbörande får ut via transfererings­system,
            exklusive subventioner”.
          </p>
          <p xml:id="i-4LVXuSmy5LPKawf5NgrjVR">
            Under 2018 försörjdes 772 000 personer i arbetsför ålder under
            hela året genom bi­drag och sociala ersättningar. Siffran motsvarade
            13,3 procent av arbetskraften. SCB har endast begränsad statistik
            när det gäller denna grupp, exempelvis vad gäller ursprungs­land.
            Regeringen ska därför i resultatredovisningen presentera information
            om hur dessa personer fördelar sig på utrikes och inrikes födda,
            utländska medborgare samt efter ursprungsland.
          </p>
          <head type="h3" xml:id="i-FAe6Aetevxq6xfJDWaumzY">
            3.2.7 Resultatskrivelse om integrationspolitiken sedan 1998
          </head>
          <p xml:id="i-7LzxvtQvRFXw9fKaUSvhhk">
            Enligt 10 kap. 3 § budgetlagen (2011:203) ska regeringen i budgetpropositionen
            lämna en redovisning av de resultat som har uppnåtts i verksamheten
            i förhållande till de mål som riksdagen har beslutat. Regeringen
            lämnar en resultatredovisning av integrations­politiken i utgiftsområde
            13 i samband med budgetpropositionen varje år. Redovisningen begränsas
            till att gälla arbetsmarknad, deltagande i utbildning m.m. Beslutet
            om politisk inriktning som fattades i och med 1997 års proposition
            har, tillsammans med andra tidigare beslut inom samma politikområde,
            medfört omfattande konsekvenser för, och förändringar av, det
            svenska samhället. Sverigedemokraterna föreslår därför att reger­ingen
            återkommer med en bred resultatskrivelse angående de effekter
            som övergången från invandrarpolitik till integrationspolitik
            haft sedan 1998.
          </p>
          <head type="h3" xml:id="i-NPAtQgVGNXoJ9yEqapUvBR">
            3.2.8 Obligatorisk förskola
          </head>
          <p xml:id="i-KsKsz2WvfthkxfSU7baCFN">
            För många som har utländska föräldrar och växer upp i områden
            som domineras av olika invandrargrupper upplevs majoritetssamhället
            som någonting främmande. Många kan vittna om främlingskap och
            svårigheter att bli en del av det svenska samhället. Den som står
            utanför det svenska samhället har också sämre möjligheter att
            stå emot förtryck och normer baserade på heder. För att underlätta
            för de barn som växer upp i sådana områden ska förskolan under
            vissa omständigheter vara obligatorisk för barn mellan tre och
            fem år. Förskolan ska då kunna fungera som ett fönster in i det
            svenska samhället. Förhoppningsvis ska detta kunna leda till att
            barn som växer upp i utanförskap kan förbättra sina språkkunskaper
            och få en känsla av att det svenska samhället inte är någonting
            främmande utan i stället någonting man har förståelse för och
            en relation till sedan barndomen.
          </p>
        </div>
        <div type="motSignatures">
          <list>
            <item xml:id="i-6wat9KkJFpdeSQo6YCa9Vs">
              Ludvig Aspling (SD)
            </item>
            <item xml:id="i-Ge2Se6juXTFccqrixiyFfN">
              Magnus Persson (SD)
            </item>
            <item xml:id="i-7ehfYN8rWXQHC9kiea8rtr">
              Ann-Christine From Utterstedt (SD)
            </item>
          </list>
        </div>
        <div type="motNotes">
          <noteGrp>
            <note xml:id="i-NtTH6rrRBuTxyT9xNZZzKu">
              [1] Prop. 1968:142, s. 107.
            </note>
            <note xml:id="i-138k2NUytnyery91X7jRVc">
              [2] Med vissa mindre förändringar, senast i prop. 2008/09:1 utg.omr.
              13 Arbetsmarknad.
            </note>
            <note xml:id="i-Nqgichdg7P9FhvETD1TKJT">
              [3] Prop. 1997/98:16, s. 23.
            </note>
            <note xml:id="i-29wDPUaGYYTJaH545ongNw">
              [4] Göndör, s. 22; Collier, 2013, s. 42.
            </note>
            <note xml:id="i-6nSuY4RjHkDcCiZL1kUYCa">
              [5] Prop. 2019/20:1 Utgiftsområde 13 Jämställdhet och nyanlända
              invandrares etablering.
            </note>
            <note xml:id="i-7FWAtX1ifAixPqDC47LrnX">
              [6] Neuman, 2015 passim.
            </note>
            <note xml:id="i-J1R2wgAVVmbHkTEpt6KX5q">
              [7] Om Sverige, s. 127.
            </note>
          </noteGrp>
        </div>
      </div>
    </body>
  </text>
</TEI>
