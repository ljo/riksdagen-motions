<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-AU-04524">
  <teiHeader>
    <fileDesc>
      <titleStmt>
        <title>med anledning av prop. 2021/22:176 Flexibilitet, omställningsförmåga och trygghet på arbetsmarknaden</title>
        <author corresp="i-Yam9ii4K4HfneDbj5TzDJY">av Ciczie Weidby m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:4524 av Ciczie Weidby m.fl. (V)</title>
          <idno type="rdwebb">H9024524</idno>
          <rs type="number">4524</rs>
          <orgName type="comitteeAbbreviation">AU</orgName>
          <ref type="dokument_url_text">http://data.riksdagen.se/dokument/H9024524/text</ref>
          <ref type="dokument_url_html">http://data.riksdagen.se/dokument/H9024524</ref>
          <ref type="dokumentstatus_url_xml">http://data.riksdagen.se/dokumentstatus/H9024524</ref>
          <ref type="docx">http://data.riksdagen.se/fil/293C8A1E-75EB-4C07-8C46-AC40761281B7</ref>
          <ref type="pdf">http://data.riksdagen.se/fil/C02CA875-16F9-4F83-BD91-43BAB77DB8D0</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-Yam9ii4K4HfneDbj5TzDJY</idno>
            <name>Ciczie Weidby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-M5o8cYSRJsbmZdvevomfQX</idno>
            <name>Ulla Andersson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-Srv2XCR7hGVyZ66wLkW6ad</idno>
            <name>Lorena Delgado Varas</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-TxLwXp3MJemR8iGdYER2aZ</idno>
            <name>Ali Esbati</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-JZgLiagTc1Uwgw1yzLWrSS</idno>
            <name>Birger Lahti</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-L3t2URPAv9iLWgdCvbz7Uv</idno>
            <name>Ilona Szatmári Waldau</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction type="basedOn" xml:id="i-9B2TZEUVvTtZgH2RTZACz9"/>
        <correspContext corresp="i-9B2TZEUVvTtZgH2RTZACz9">
          <ref>Proposition 2021/22:176</ref>
        </correspContext>
        <correspAction xml:id="i-M1v9kVvAjKf3cEPmPwxsZ5" type="signed"/>
        <correspContext corresp="i-M1v9kVvAjKf3cEPmPwxsZ5">
          <note type="signatory" corresp="i-Yam9ii4K4HfneDbj5TzDJY"/>
          <note type="signatory" corresp="i-M5o8cYSRJsbmZdvevomfQX"/>
          <note type="signatory" corresp="i-Srv2XCR7hGVyZ66wLkW6ad"/>
          <note type="signatory" corresp="i-TxLwXp3MJemR8iGdYER2aZ"/>
          <note type="signatory" corresp="i-JZgLiagTc1Uwgw1yzLWrSS"/>
          <note type="signatory" corresp="i-L3t2URPAv9iLWgdCvbz7Uv"/>
        </correspContext>
        <correspAction type="submitted" xml:id="i-BNvUnFXn5EuNynxDUjqKa">
          <date when="2022-04-05"/>
          <time when="16:25:45"/>
        </correspAction>
        <correspAction type="reviewed" xml:id="i-Gbc6BXvurxSuhLLFksoK1">
          <date when="2022-04-07"/>
          <time when="19:35:01"/>
        </correspAction>
        <correspAction type="dismissed" xml:id="i-Wwo15jajQHQK3Pjabpyuom">
          <date when="2022-04-08"/>
        </correspAction>
        <correspAction type="referred" xml:id="i-Jif86jSxw4vCJ1YQ7j7mgu">
          <date when="2022-04-13"/>
        </correspAction>
        <correspAction type="assigned" xml:id="i-61xUr5xwntxKRyfQphAwCz">
          <date when="2022-10-12"/>
          <time when="11:36:04"/>
        </correspAction>
        <correspContext corresp="i-61xUr5xwntxKRyfQphAwCz">
          <ref type="assignedTo">Arbetsmarknadsutskottet</ref>
        </correspContext>
        <correspAction type="behandlas_i" xml:id="i-CDmb2Kox1T44HsXJsfckr9"/>
        <correspContext corresp="i-CDmb2Kox1T44HsXJsfckr9">
          <ref type="uppgift">2021/22:AU12</ref>
          <ref type="ref_dok_id">H901AU12</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">AU12</ref>
          <ref type="ref_dok_titel">Flexibilitet, omställningsförmåga och trygghet på arbetsmarknaden</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2021/22:4524 av Ciczie Weidby m.fl. (V) med anledning av prop. 2021/22:176 Flexibilitet, omställningsförmåga och trygghet på arbetsmarknaden</div>
      </div>
      <div type="motBody">
        <div type="TOC" xml:id="i-52NkpWcpGPaJpRhvXeLsVC">
          <head>
            1Innehållsförteckning
          </head>
          <list>
            <item style="indent-level: 1">
              2Förslag till riksdagsbeslut
            </item>
            <item style="indent-level: 1">
              3Propositionens huvudsakliga innehåll
            </item>
            <item style="indent-level: 1">
              4Inledning
            </item>
            <item style="indent-level: 1">
              5Vänsterpartiets ståndpunkt
            </item>
            <item style="indent-level: 1">
              6En reformerad arbetsrätt
            </item>
            <item style="indent-level: 2">
              6.1Uppsägning från arbetsgivarens sida
            </item>
            <item style="indent-level: 3">
              6.1.1En uppsägning från arbetsgivarens sida ska grunda sig på
              sakliga skäl
            </item>
            <item style="indent-level: 3">
              6.1.2Reglerna om sakliga skäl för uppsägning ska vara dispositiva
            </item>
            <item style="indent-level: 3">
              6.1.3Följdändringar som gäller hänvisningar till anställningsskyddslagen
            </item>
            <item style="indent-level: 2">
              6.2Turordning vid uppsägning
            </item>
            <item style="indent-level: 3">
              6.2.1Möjligheten att göra undantag från turordningen ska utökas
            </item>
            <item style="indent-level: 2">
              6.3Tvister om ogiltigförklaring
            </item>
            <item style="indent-level: 3">
              6.3.1En anställning ska inte längre bestå under tvist
            </item>
            <item style="indent-level: 3">
              6.3.2Följdändringar i andra lagar som hänvisar till anställningsskyddslagen
            </item>
            <item style="indent-level: 2">
              6.4Omreglering till lägre sysselsättningsgrad
            </item>
            <item style="indent-level: 3">
              6.4.1Turordning och omställningstid ska införas vid omreglering
              till lägre sysselsättningsgrad
            </item>
            <item style="indent-level: 2">
              6.5Särskild visstidsanställning
            </item>
            <item style="indent-level: 3">
              6.5.1Allmän visstidsanställning ersätts av särskild visstidsanställning
            </item>
            <item style="indent-level: 2">
              6.6Heltid som norm
            </item>
            <item style="indent-level: 3">
              6.6.1Anställningsavtal ska anses gälla på heltid
            </item>
            <item style="indent-level: 2">
              6.7Uthyrning av arbetstagare
            </item>
            <item style="indent-level: 3">
              6.7.1En skyldighet att erbjuda tillsvidareanställning
            </item>
            <item style="indent-level: 1">
              7Omställningsstudiestöd
            </item>
            <item style="indent-level: 2">
              7.1Ett nytt studiestöd för omställning införs
            </item>
            <item style="indent-level: 3">
              7.1.1Ett nytt studiestöd ska införas för att fler vuxna ska kunna
              vidareutbilda sig
            </item>
            <item style="indent-level: 2">
              7.2Målgrupp och kvalificeringsvillkor för omställningsstödet
            </item>
            <item style="indent-level: 3">
              7.2.1En övre åldersgräns för stödet
            </item>
            <item style="indent-level: 2">
              7.3Den närmare utformningen av omställningsstudiestödet
            </item>
            <item style="indent-level: 3">
              7.3.1Kortaste och längsta tid med stöd
            </item>
            <item style="indent-level: 2">
              7.4Administration av omställningsstödet
            </item>
            <item style="indent-level: 3">
              7.4.1Yttrande från en omställningsorganisation
            </item>
            <item style="indent-level: 2">
              7.5Ekonomisk ram och stegvist införande
            </item>
            <item style="indent-level: 3">
              7.5.1Omställningsstudiestödet ska lämnas i mån av tillgängliga
              medel och införas stegvis
            </item>
            <item style="indent-level: 1">
              8Grundläggande omställnings- och kompetensstöd
            </item>
            <item style="indent-level: 2">
              8.1Ett grundläggande omställnings- och kompetensstöd införs
            </item>
            <item style="indent-level: 2">
              8.2Kammarkollegiet som ansvarig myndighet
            </item>
            <item style="indent-level: 2">
              8.3Offentligt grundläggande omställnings- och kompetensstöd till
              enskilda
            </item>
            <item style="indent-level: 3">
              8.3.1Stöd ska lämnas i mån av tillgång på medel
            </item>
            <item style="indent-level: 3">
              8.3.2Krav på anknytning till svensk arbetsmarknad
            </item>
            <item style="indent-level: 3">
              8.3.3En övre åldersgräns för stödet
            </item>
            <item style="indent-level: 2">
              8.4Ersättning till arbetsgivare som finansierar registrerade
              omställningsorganisationer
            </item>
            <item style="indent-level: 3">
              8.4.1Registrering av omställningsorganisationer
            </item>
            <item style="indent-level: 3">
              8.4.2Avregistrering av omställningsorganisationer
            </item>
          </list>
        </div>
        <div type="motProposal" subtype="förslag">
          <head xml:id="i-5RjDvcnEBCwCJTo2JB1x4Y">
            2 Förslag till riksdagsbeslut
          </head>
          <list style="ol">
            <item xml:id="i-6ArrfD5kLAF9dEEAk4NzNZ">
              Riksdagen avslår regeringens förslag att en uppsägning från arbetsgivarens
              sida ska grunda sig på ”sakliga skäl” (i stället för som i dag
              ”vara sakligt grundad”).
            </item>
            <item xml:id="i-9hVvPbz9jyTx5aVNQpyxbH">
              Riksdagen avslår regeringens förslag om att reglerna om sakliga
              skäl för uppsägning ska vara dispositiva.
            </item>
            <item xml:id="i-Rux5Qsv2mNHZRtu8DA6XE6">
              Riksdagen avslår regeringens förslag i proposition 2021/22:176
              avsnitt 5.1.3 om följdändringar vad gäller hänvisningar till anställningsskyddslagen.
            </item>
            <item xml:id="i-PaxUgec42qizC9NVf7zQ5J">
              Riksdagen avslår regeringens förslag om att möjligheten att göra
              undantag från turordningen ska utökas.
            </item>
            <item xml:id="i-LdQarfuAEMrxZi16jFMT7t">
              Riksdagen avslår regeringens förslag om att en anställning inte
              längre ska bestå under en tvist.
            </item>
            <item xml:id="i-9cRKsD7Sn7di1MwgYpiY6A">
              Riksdagen avslår regeringens förslag i proposition 2021/22:176
              avsnitt 5.3.2 om följdändringar i andra lagar som hänvisar till
              anställningsskyddslagen.
            </item>
            <item xml:id="i-LSLdnMscN9B4LvuRWcfFaF">
              Riksdagen ställer sig bakom det som anförs i motionen om att
              regeringen bör återkomma med förslag om att den övre åldersgränsen
              för rätt till omställningsstudiestöd bör följa riktåldern för
              pension och tillkännager detta för regeringen.
            </item>
            <item xml:id="i-X6NLBREyo3bXS7GWJZM114">
              Riksdagen ställer sig bakom det som anförs i motionen om att
              regeringen bör återkomma med förslag om att omställningsstudiestöd
              ska få lämnas i högst 66 veckor, motsvarande tre terminers heltidsstudier,
              för den som har helt stöd, och detta tillkännager riksdagen för
              regeringen.
            </item>
            <item xml:id="i-545rVFXwfyJuGP88egxUur">
              Riksdagen ställer sig bakom det som anförs i motionen om att
              regeringen bör göra en uppföljning av förslaget i syfte att säkerställa
              att de studerande ges möjlighet till en likvärdig och rättssäker
              bedömning oavsett vilken omställningsorganisation de tillhör och
              tillkännager detta för regeringen.
            </item>
            <item xml:id="i-TWcM4n5vu73vmW3ytaLx5z">
              Riksdagen ställer sig bakom det som anförs i motionen om att
              regeringen bör följa upp genomförandet av omställningsstudiestödet
              i syfte att säkerställa att de individer som uppfyller villkoren
              för stödet garanteras stöd och tillkännager detta för regeringen.
            </item>
            <item xml:id="i-UjHpwZD1mPr1v4XR8CVe5h">
              Riksdagen ställer sig bakom det som anförs i motionen om att
              regeringen bör återkomma med förslag om hur arbetsgivarna kan
              vara med och finansiera omställningsstudiestödet och tillkännager
              detta för regeringen.
            </item>
            <item xml:id="i-X2BjdK4e1Ci3V3SmWmdBnZ">
              Riksdagen ställer sig bakom det som anförs i motionen om att
              regeringen bör återkomma med förslag om att inrätta en egen myndighet
              med ansvar för grundläggande omställnings- och kompetensstöd och
              tillkännager detta för regeringen.
            </item>
            <item xml:id="i-SHd7kRrJPDoQ8bsjB1iXMN">
              Riksdagen ställer sig bakom det som anförs i motionen om att
              regeringen bör följa upp genomförandet av det grundläggande omställnings-
              och kompetensstödet i syfte att säkerställa att de individer som
              uppfyller villkoren för stödet garanteras stöd och tillkännager
              detta för regeringen.
            </item>
            <item xml:id="i-8NKGYYiqPdANNQw2GbW2kB">
              Riksdagen ställer sig bakom det som anförs i motionen om att
              det grundläggande omställnings- och kompetensstödet även ska få
              lämnas till den som vid tidpunkten för ansökan arbetar på ett
              företag som har kollektivavtal men där det saknas bestämmelser
              om omställningsstöd och tillkännager detta för regeringen.
            </item>
            <item xml:id="i-ScFMwsWKneYq7P5Mm4m33b">
              Riksdagen ställer sig bakom det som anförs i motionen om att
              regeringen bör återkomma med förslag om att den övre åldersgränsen
              för rätt till grundläggande omställnings- och kompetensstöd bör
              följa riktåldern för pension och tillkännager detta för regeringen.
            </item>
            <item xml:id="i-4qDhi6T8EopXA2ihXY8BSW">
              Riksdagen ställer sig bakom det som anförs i motionen om att
              regeringen bör återkomma med tydligare krav för registrering av
              omställningsorganisationer i syfte att eliminera risken för oseriösa
              aktörer och tillkännager detta för regeringen.
            </item>
            <item xml:id="i-U6CvU2ZyA8txPgMKjuv1nu">
              Riksdagen ställer sig bakom det som anförs i motionen om att
              regeringen bör återkomma med förslag om att oegentligheter hos
              en omställningsorganisation bör leda till avregistrering och tillkännager
              detta för regeringen.
            </item>
          </list>
        </div>
        <div type="motContent">
          <head type="h1" xml:id="i-SYcpw3HFewZYZMbMuVDsUn">
            3 Propositionens huvudsakliga innehåll
          </head>
          <p xml:id="i-J1BTnFK87zXpKFcHhhDFSo">
            I propositionen lämnas förslag på en reformerad arbetsrätt, ett
            nytt omställningsstudie­stöd och ett nytt grundläggande omställnings-
            och kompetensstöd.
          </p>
          <p xml:id="i-CJ6Uv7vdkrwSevQMCQj48P">
            Förslaget om en reformerad arbetsrätt innebär bl.a. att en uppsägning
            från arbets­givarens sida ska grunda sig på ”sakliga skäl” – i
            stället för som i dag ”vara sakligt grundad” – och att möjligheterna
            att avvika från lagen om anställningsskydd genom kollektivavtal
            ökar, att alla arbetsgivare utan begränsning på storlek får undanta
            tre arbetstagare från turordningen vid arbetsbrist, att en anställning
            inte ska bestå vid tvist, att det införs turordning och omställningstid
            vid omreglering till lägre sysselsättnings­grad, att anställningsavtal
            föreslås gälla på heltid om inget annat avtalas, särskild visstidsanställning
            ersätter allmän visstidsanställning och att kundföretag i vissa
            fall ska erbjuda inhyrda arbetstagare tillsvidareanställning eller
            betala ersättning.
          </p>
          <p xml:id="i-9tYqq3GJQtuTFbx7FRq7CZ">
            Förslaget om ett nytt omställningsstudiestöd kompletterar det
            reguljära studiestödet och ska finansiera studier som kan stärka
            vuxnas framtida ställning på arbetsmarknaden med beaktande av
            arbetsmarknadens behov.
          </p>
          <p xml:id="i-TimKoGyraFcNAuwdWvL359">
            Förslaget om ett nytt grundläggande omställnings- och kompetensstöd
            innebär att det införs ett offentligt grundläggande omställnings-
            och kompetensstöd till enskilda personer och ersättning till arbetsgivare
            som finansierar registrerade omställnings­organisationer.
          </p>
          <p xml:id="i-Sh2RZ5L28iZjZEmngUXfLh">
            Majoriteten av lagändringarna föreslås träda i kraft den 30 juni
            2022 och tillämpas första gången den 1 oktober 2022.
          </p>
          <head type="h1" xml:id="i-47EYPq5Urv22es4kBNgxVz">
            4 Inledning
          </head>
          <p xml:id="i-7G6vCdnzZCC5oNCMiGeZHU">
            Maktförhållandena på arbetsmarknaden är i grunden ojämlika. Den
            som köper arbete har per definition mer makt än den som säljer
            arbete. Arbetsköparen leder och fördelar arbetet, avgör själv
            vem hen vill anställa och har, även med dagens lagstiftning, stora
            möjligheter att ensidigt bestämma vem som ska sägas upp. Arbetstagaren
            har, å sin sida, genom facklig organisering, kollektivavtal och
            arbetsrättsliga regler, en viss makt gentemot arbetsgivaren och
            vissa grundläggande rättigheter, däribland ett skydd mot godtyckliga
            uppsägningar. Att arbetsköparen har ett maktövertag på arbetets
            marknad torde det dock inte råda några tvivel om. Enligt Vänsterpartiet
            bör arbetsköparnas makt att agera godtyckligt begränsas – inte
            utökas.
          </p>
          <p xml:id="i-7PLEDoJ6oj87UVWnmidQPQ">
            Vänsterpartiet anser att arbetstagarnas ställning och trygghet
            behöver stärkas – inte försvagas. Anställningsskyddet behöver
            förbättras – inte försämras. Regeringens förslag, som bygger på
            principöverenskommelsen mellan Svenskt Näringsliv och PTK, vilken
            även IF Metall och Kommunal anslutit sig till, försämrar anställningsskyddet
            och ökar otryggheten på arbetsmarknaden. De förbättringar som
            föreslås för arbetstagarna, såsom omställningsstudiestöd, uppväger
            inte de försämringar som föreslås i form av kraftigt försämrat
            anställningsskydd. Sammantaget innebär propositionen en ytterligare
            maktförskjutning till arbetsgivarnas fördel. Det kan Vänsterpartiet
            inte acceptera.
          </p>
          <p xml:id="i-3p4S3eTDTXTitfaoZQE4qE">
            Vänsterpartiet kan konstatera att den process som lett fram till
            propositionen har varit riggad till arbetsköparnas fördel. Genom
            januariavtalet tvingades arbetstagarsidan till förhandlingsbordet
            under hot om lagstiftning. Arbetsköparna hade från början ett
            övertag via januariavtalets skrivningar: om parterna inte når
            en överenskommelse i linje med januariavtalet väntar lagstiftning.
            Förhandlingarna mellan parterna fördes därmed inte på jämlika
            villkor. Arbetstagarsidan tvingades därigenom till stora eftergifter.
          </p>
          <p xml:id="i-Ew8zx6vgpYKktZ3pcUY7pr">
            Särskilt anmärkningsvärt är regeringens agerande i ett läge i
            förhandlingarna där LO samlat hade avvisat ett avtal. Regeringen
            deklarerade då att den tänkte jobba vidare utifrån ”parternas”
            förslag. En socialdemokratiskt ledd regering slog alltså i praktiken
            fast att LO inte behövde räknas med när det refererades till vilka
            som är parter på den svenska arbetsmarknaden. Detta är att betrakta
            som ett historiskt svek.
          </p>
          <p xml:id="i-GXgMY2NAGaNZnWwMZDgPkx">
            Vänsterpartiet värnar den svenska arbetsmarknadsmodellen där
            arbetsmarknadens parter förhandlar och tecknar avtal om arbetstagarnas
            löner och villkor. Sådana för­handlingar ska dock ske på lika
            villkor – inte genom att staten, via hot om lagstiftning, ger
            den ena parten ett övertag.
          </p>
          <p xml:id="i-Fu2QWkVnk8sVnr6LYSqjbH">
            Vänsterpartiet kan även konstatera att lagstiftningsprocessen
            varit problematisk ur ett demokratiskt perspektiv. Det är enbart
            de organisationer som står bakom princip­överenskommelsen som
            beretts möjlighet att delta i lagstiftningsarbetet. Övriga parter
            på arbetsmarknaden, även de som sedermera anslutit sig till principöverenskommelsen,
            har förvisso getts möjlighet att inkomma med remissyttranden men
            har inte kunnat påverka lagstiftningen. Förfarandet innebär att
            hela sektorer av arbetsmarknaden stängts ute från en lagstiftningsprocess
            vars resultat kommer att påverka hela arbetsmarknaden.
          </p>
          <p xml:id="i-3zJJkLwYabpVGn8Y8w9LgA">
            Enligt Vänsterpartiet är det tveksamt om regeringsformens beredningskrav
            kan anses vara uppfyllt. Grundlagen anger dels att lag stiftas
            av riksdagen, dels att en beredning av ett lagförslag ska föregå
            det formella beslutet. Om lagstiftaren i förväg lovar någon eller
            några intresseorganisationer att mer eller mindre ordagrant lagstifta
            i enlighet med den eller dessa organisationers intresse, och dessutom
            inte berett andra intresseorganisationer möjlighet att delta i
            lagstiftningsarbetet, kan det ifrågasättas om man levt upp till
            grundlagens krav på beredning.
          </p>
          <p xml:id="i-8tuxHkFFw8BNa1JDrCEsaK">
            Resultatet, i form av proposition 2021/22:176, gynnar framför
            allt arbetsköparna. De har fått igenom ett kraftigt försämrat
            anställningsskydd och minskade kostnader vid uppsägning till priset
            av marginella förbättringar för arbetstagarsidan vad gäller visstidsanställningar,
            inhyrning och hyvling. Arbetsköparna behöver inte heller betala
            för de delar som framställs som arbetstagarsidans framgångar i
            förhandlingarna: omställningsstudiestöd och grundläggande omställnings-
            och kompetensstöd. Detta ska i stället betalas av skattebetalarna
            och studielåntagarna. Arbetsköparna har således ytterligare stärkt
            sin makt på bekostnad av arbetstagarna och skickat räkningen för
            arbetstagarsidans ”framgångar” till skattebetalarna och studenterna.
          </p>
          <head type="h1" xml:id="i-d9shNbkJzVXusVRiBkbPd">
            5 Vänsterpartiets ståndpunkt
          </head>
          <p xml:id="i-NUSnnrYUuebevLAeJsUFBi">
            Mot bakgrund av det ovan anförda kan Vänsterpartiet inte ställa
            sig bakom propositionen i sin helhet. Vi vill inte heller avslå
            propositionen i sin helhet eftersom den, trots allt, innehåller
            förslag som innebär förbättringar för arbetstagarna. Enligt vår
            mening bör dock en del av dessa förslag ges en delvis annan utformning
            för att ytter­ligare stärka arbetstagarnas ställning på arbetsmarknaden.
            I det följande redogör vi för hur vi ställer oss till regeringens
            förslag. Framställningen följer i huvudsak propositionens disposition.
          </p>
          <head type="h1" xml:id="i-LYHjVRmPGNbchx8pMuJaS4">
            6 En reformerad arbetsrätt
          </head>
          <head type="h2" xml:id="i-7sisbvo8gpptpL8GDP7b7Z">
            6.1 Uppsägning från arbetsgivarens sida
          </head>
          <head type="h3" xml:id="i-Qddbe1oWnxQUdp3AEojGTK">
            6.1.1 En uppsägning från arbetsgivarens sida ska grunda sig på
            sakliga skäl
          </head>
          <p xml:id="i-6iyADSjKvyqBfK4XwdjWqi">
            Regeringen föreslår att en uppsägning från arbetsgivarens sida
            ska grunda sig på sakliga skäl – i stället för som i dag ”vara
            sakligt grundad”. Sakliga skäl ska kunna vara arbets­brist eller
            förhållanden som hänför sig till arbetstagaren personligen. En
            uppsägning ska inte vara grundad på sakliga skäl om det är skäligt
            att kräva att arbetsgivaren bereder arbetstagaren annat arbete
            hos sig. Om arbetsgivaren tidigare har berett arbetstagaren annat
            arbete hos sig på grund av förhållanden som hänför sig till arbetstagaren
            person­ligen, ska arbetsgivaren anses ha uppfyllt sin omplaceringsskyldighet,
            om det inte finns särskilda skäl (prop. 2021/22:176 s. 84).
          </p>
          <p xml:id="i-79PbSQz8FXdiBHttNdwCJP">
            Vänsterpartiet anser, i likhet med LO och Seko, att förslaget
            innebär en försvagning av anställningsskyddet som i sin tur försvagar
            anställningsskyddets syfte som social skyddslagstiftning. Anställningsskyddet
            behöver förbättras – inte försämras. Förslaget riskerar dessutom
            att leda till ökad osäkerhet i rättstillämpningen, åtminstone
            för en relativt lång period framåt, eftersom det tar tid innan
            en domstolspraxis har utvecklats i de rättsfrågor som uppstår
            vid tillämpningen av den nya lagstiftningen. Nuvarande lag­stiftning
            bör därmed inte ändras enligt regeringens förslag. Vänsterpartiet
            anser därför att förslaget bör avslås.
          </p>
          <p xml:id="i-9CUixkewG85HZDdkfJsNsL">
            Riksdagen bör avslå regeringens förslag att en uppsägning från
            arbetsgivarens sida ska grunda sig på ”sakliga skäl” (i stället
            för som i dag ”vara sakligt grundad”). Detta bör riksdagen besluta.
          </p>
          <head type="h3" xml:id="i-GwNZWAof332Kp6fQpbcvRj">
            6.1.2 Reglerna om sakliga skäl för uppsägning ska vara dispositiva
          </head>
          <p xml:id="i-NaJScygnygqNZv3MGjHya3">
            Regeringen föreslår att ett avtal ska vara ogiltigt i den mån
            det avviker från bestämmel­serna om sakliga skäl för uppsägning,
            när det gäller vad som ska anses utgöra sakliga skäl, och arbetsgivarens
            omplaceringsskyldighet om det inte regleras i ett kollektivavtal
            på en viss nivå. Bestämmelserna om sakliga skäl för uppsägning
            och arbetsgivarens omplaceringsskyldighet ska vara dispositiva
            på det sättet att avvikelser från reglerna bara får göras genom
            eller med stöd av kollektivavtal som på arbetstagar­sidan slutits
            av en sådan sammanslutning av centrala arbetstagarorganisationer
            som avses i 6 § tredje stycket lagen om medbestämmande i arbetslivet.
            En överträdelse av en bestämmelse i ett kollektivavtal enligt
            första stycket som har trätt i lagens ställe ska anses utgöra
            en överträdelse av lagen (prop. 2021/22:176 s. 92).
          </p>
          <p xml:id="i-PxUeCdNcUvmMfteHBJYTdr">
            Vänsterpartiet anser, i likhet med flera remissinstanser, att
            förslaget riskerar att dels göra rättsläget mindre förutsägbart,
            dels bli tvistedrivande. Vänsterpartiet kan i samman­hanget konstatera
            att Arbetsdomstolen bedömer att förslaget har sådana brister att
            det inte kan läggas till grund för lagstiftning. Vänsterpartiet
            anser att förslaget bör avslås.
          </p>
          <p xml:id="i-CCh3d3r66PvMaEC9keewWw">
            Riksdagen bör avslå regeringens förslag om att reglerna om sakliga
            skäl för uppsägning ska vara dispositiva. Detta bör riksdagen
            besluta.
          </p>
          <head type="h3" xml:id="i-SXdJhLtvKpwqxc2QN21Fq5">
            6.1.3 Följdändringar som gäller hänvisningar till anställningsskyddslagen
          </head>
          <p xml:id="i-KocG1YNETheWcAzZUW1W9m">
            Regeringen föreslår, mot bakgrund av de ovanstående förslagen,
            att hänvisningar till anställningsskyddslagen ska justeras i följande
            lagar: (i) lagen om offentlig anställning och (ii) lagen om fullmaktsanställning
            (prop. 2021/22:176 s. 100).
          </p>
          <p xml:id="i-8jN87QAET1hZQzmAtjhsWR">
            Mot bakgrund av att vi avslår regeringens förslag om dels sakliga
            skäl, dels att reglerna om sakliga skäl för uppsägning ska vara
            dispositiva, som föranleder regeringens förslag till följdändringar,
            bör även detta förslag avslås.
          </p>
          <p xml:id="i-Y7HCpHfwm7dJJrd4fiKat5">
            Riksdagen bör avslå regeringens förslag i proposition 2021/22:176
            avsnitt 5.1.3 om följdändringar som gäller hänvisningar till anställningsskyddslagen.
            Detta bör riksdagen besluta.
          </p>
          <head type="h2" xml:id="i-VfqzsxDew5nQJr1CXCwsAT">
            6.2 Turordning vid uppsägning
          </head>
          <head type="h3" xml:id="i-DCJXafheKkhvVHFmXh6Zue">
            6.2.1 Möjligheten att göra undantag från turordningen ska utökas
          </head>
          <p xml:id="i-893ehdgkJBJcQCp2zvUPG9">
            Regeringen föreslår att vid uppsägning på grund av arbetsbrist
            ska en arbetsgivare ha rätt att från turordningen undanta högst
            tre arbetstagare som enligt arbetsgivarens bedömning är av särskild
            betydelse för den fortsatta verksamheten. Om ett sådant undantag
            har gjorts, ska inga ytterligare undantag få göras vid en uppsägning
            som sker inom tre månader från det att den första uppsägningen
            skett. Det ska även fortsättnings­vis vara tillåtet att genom
            kollektivavtal göra avvikelser från turordningsreglerna (prop.
            2021/22:176 s. 101).
          </p>
          <p xml:id="i-MRidaop6wKCJdoFdYnteMX">
            Vänsterpartiet anser, i likhet med LO, att förslaget innebär
            att bestämmelserna om turordning blir illusoriska för anställda
            på mindre företag. Vänsterpartiet kan även konstatera att det
            inte har presenterats något hållbart underlag till stöd för en
            försämring av turordningsbestämmelserna. Fler undantag från turordningen
            riskerar att skapa otrygghet, tysta arbetsplatser och godtyckliga
            uppsägningar. Förslaget riskerar även att leda till att fler äldre,
            som redan i dag har svårt att hävda sig på arbetsmarknaden, kan
            komma att sägas upp. Vänsterpartiet anser därför att förslaget
            bör avslås.
          </p>
          <p xml:id="i-Qjt3n2s8beJXptNPVyDFfH">
            Riksdagen bör avslå regeringens förslag om att möjligheten att
            göra undantag från turordningen ska utökas. Detta bör riksdagen
            besluta.
          </p>
          <p xml:id="i-QnBcd4wVnvEyFGQrwZQL9z">
            Vänsterpartiet anser att arbetsgivarnas möjlighet att göra undantag
            från turordningen vid uppsägning på grund av arbetsbrist bör inskränkas
            – inte utökas. Vi vill därför ta bort det tvåpersonersundantag
            som finns i nuvarande lagstiftning för arbetsgivare med högst
            tio anställda. Det skulle stärka anställningstryggheten för anställda
            i små företag. LAS ger, utan undantagsregeln, parterna tillräckligt
            utrymme att förhandla fram lösningar vid uppsägningar på grund
            av arbetsbrist som både är rättssäkra för den enskilde och motsvarar
            behoven på arbetsplatsen. Vi har nyligen lagt fram detta förslag
            i riksdagen (se mot. 2021/22:461 yrkande 8, bet. 2021/22:AU7).
            Vi vidhåller vår uppfattning men väljer att inte lyfta förslaget
            på nytt i denna motion.
          </p>
          <head type="h2" xml:id="i-2ufCjhvVXaGBraPJ9GKKEd">
            6.3 Tvister om ogiltigförklaring
          </head>
          <head type="h3" xml:id="i-7nYAxhuNcnWotyvu6LxxZc">
            6.3.1 En anställning ska inte längre bestå under tvist
          </head>
          <p xml:id="i-7m5x53HyyPimKTUVZnaqeQ">
            Regeringen föreslår att om en arbetsgivare har sagt upp en arbetstagare
            ska anställ­ningen upphöra vid uppsägningstidens utgång, även
            om det har uppkommit en tvist om uppsägningens giltighet. Om det
            uppkommer en tvist om giltigheten av en uppsägning eller ett avskedande
            ska arbetstagaren inte kunna få ett interimistiskt beslut av domstol
            om att anställningen ska bestå tills tvisten är slutligt avgjord
            (prop. 2021/22:176 s. 107).
          </p>
          <p xml:id="i-6LZDEXSS4fxnRshYaHm2oa">
            Vänsterpartiet kan, i likhet med LO, konstatera att förslaget
            innebär en reell försämring av anställningsskyddet och att arbetstagare
            riskerar att stå utan ersättning under tvistetiden. Uppsägningstvister
            tar ofta mycket lång tid och risken att arbetstagare står utan
            ersättning under tvistetiden är uppenbar, trots de ändringar som
            föreslås i arbetslöshetsförsäkringen som innebär begränsningar
            av möjligheten att stänga av arbetstagaren från arbetslöshetsersättning
            under tvisten. Förslaget innebär även att möjligheten att lösa
            tvister innan rättegång minskar. Pressen på arbetstagare kommer
            att öka och möjligheten att träffa rimliga överenskommelser kommer
            att minska väsentligt. Sammantaget innebär förslaget en kraftig
            försämring för arbetstagarna. Det kan Vänsterpartiet inte acceptera.
            Vänsterpartiet anser därför att förslaget bör avslås.
          </p>
          <p xml:id="i-EVqqNzAsFM6sVeJLtgb4Dc">
            Riksdagen bör avslå regeringens förslag om att en anställning
            inte längre ska bestå under en tvist. Detta bör riksdagen besluta.
          </p>
          <head type="h3" xml:id="i-V1V2hwEhDheVU4ojLDXTtd">
            6.3.2 Följdändringar i andra lagar som hänvisar till anställningsskyddslagen
          </head>
          <p xml:id="i-AGJADP9kEJS9tHf3Fp3gNz">
            Regeringen föreslår att hänvisningar till anställningsskyddslagen
            ska justeras i följande lagar: (i) lagen om rätt till ledighet
            för vissa föreningsuppdrag inom skolan, m.m., (ii) lagen om rätt
            till ledighet för utbildning i svenska för invandrare, (iii) föräldraledighetslagen,
            (iv) lagen om rätt till ledighet för att bedriva näringsverksamhet,
            (v) lagen om rätt till ledighet av trängande familjeskäl, (vi)
            lagen om rätt till ledighet för att på grund av sjukdom prova
            annat arbete och (vii) diskrimineringslagen (prop. 2021/22:176
            s. 113).
          </p>
          <p xml:id="i-SLcYneyE4cLCqGaw5aWt6o">
            Mot bakgrund av att vi avslår regeringens förslag vad gäller
            tvister om ogiltigförklaring bör inga följdändringar i andra lagar
            som hänvisar till anställningsskyddslagen göras.
          </p>
          <p xml:id="i-CF82VR7LGrtRHxQxbRKPsK">
            Riksdagen bör avslå regeringens förslag i proposition 2021/22:176
            avsnitt 5.3.2 om följdändringar i andra lagar som hänvisar till
            anställningsskyddslagen. Detta bör riksdagen besluta.
          </p>
          <head type="h2" xml:id="i-YJt8G9vB1H28BwpNG1tizY">
            6.4 Omreglering till lägre sysselsättningsgrad
          </head>
          <head type="h3" xml:id="i-GVzziFyrdGXTuWTTjMvgZN">
            6.4.1 Turordning och omställningstid ska införas vid omreglering
            till lägre sysselsättningsgrad
          </head>
          <p xml:id="i-4452A8ee1hRHJUABkynkF8">
            Regeringen föreslår att om en arbetsgivare beslutar en omorganisation
            som på en och samma driftsenhet innebär att en eller flera arbetstagare
            vars arbetsuppgifter är lika ska erbjudas omplacering som bara
            innebär sänkt sysselsättningsgrad, ska arbetsgivaren iaktta följande
            turordningsregler bland de arbetstagare som har högre sysselsättnings­grad
            än den lägsta som erbjuds: (i) arbetstagare med kortare anställningstid
            ska erbjudas omplacering före arbetstagare med längre anställningstid
            och (ii) erbjudande med lägre sysselsättningsgrad ska lämnas före
            erbjudande med högre sysselsättningsgrad.
          </p>
          <p xml:id="i-EcY5PB5UXNTN22u8og7qZT">
            En arbetstagare som accepterar sänkt sysselsättningsgrad ska
            ha rätt till en omställningstid. Under omställningstiden ska arbetstagaren
            få behålla sin sysselsättningsgrad och sina anställningsförmåner.
            Omställningstiden ska börja löpa när arbetstagaren accepterar
            erbjudandet och ska vara lika lång som den uppsägningstid som
            skulle ha gällt vid en uppsägning från arbetsgivarens sida, dock
            längst tre månader.
          </p>
          <p xml:id="i-W9C49pTjUSgF7M88d5a2SD">
            Det ska vara tillåtet att genom kollektivavtal göra avvikelser
            från reglerna om turordning och omställningstid (prop. 2021/22:176
            s. 129).
          </p>
          <p xml:id="i-Csf9aksLZqTWR3w9AvH3Q7">
            Vänsterpartiet anser att förslaget är ett steg i rätt riktning.
            Det kommer troligen att leda till en förbättring av skyddet vid
            omreglering till lägre sysselsättningsgrad (s.k. hyvling). Samtidigt
            finns en risk att förslaget, genom att reglera förekomsten av
            hyvling, legitimerar ett oönskat beteende, vilket påtalats av
            bl.a. Handels (Arbetet 2020-12-08). Vänsterpartiet anser därför
            att det förslag vi lagt fram i riksdagen, som innebär att LAS
            bör ändras så att regelverket gällande arbetsbrist blir tillämpligt
            om en arbetsgivare avser att omreglera den anställdes sysselsättningsgrad,
            är en bättre väg att gå. Vi har nyligen lagt fram detta förslag
            i riksdagen (se mot. 2021/22:461 yrkande 5, bet. 2021/22:AU7).
            Vi vidhåller vår uppfattning men väljer att inte lyfta förslaget
            på nytt i denna motion.
          </p>
          <head type="h2" xml:id="i-GQ6Z9Qj1KEPVjxDnmiAeA2">
            6.5 Särskild visstidsanställning
          </head>
          <head type="h3" xml:id="i-UAAUJFBddBjZYw1gtD2UxF">
            6.5.1 Allmän visstidsanställning ersätts av särskild visstidsanställning
          </head>
          <p xml:id="i-DkujAmeh8N482XFFa7sWLx">
            Regeringen föreslår att allmän visstidsanställning ska ersättas
            av särskild visstids­anställning. För särskild visstidsanställning
            ska följande gälla:
          </p>
          <p xml:id="i-VzQxJEMsbnmM98S8a6ynDc">
            (i) En särskild visstidsanställning övergår i en tillsvidareanställning
            när arbetstagaren har varit anställd i särskild visstidsanställning
            i sammanlagt mer än tolv månader under en femårsperiod eller under
            en period då arbetstagaren har haft tidsbegränsade anställningar
            i form av särskild visstidsanställning, vikariat eller säsongsarbete
            och anställningarna följt på varandra.
          </p>
          <p xml:id="i-GJdpQpZ9zMDdKtz2Abe7i3">
            (ii) En arbetstagare som varit anställd i särskild visstidsanställning
            i sammanlagt mer än nio månader under de senaste tre åren har
            företrädesrätt till återanställning i ny särskild visstidsanställning.
          </p>
          <p xml:id="i-9to5MQRd9oBXmLdSmfso9">
            (iii) När avtal om särskild visstidsanställning träffas är arbetsgivaren
            i samband med att avtalet ingås skyldig att skriftligen upplysa
            arbetstagaren om att han eller hon anställs i den anställningsformen.
          </p>
          <p xml:id="i-Uwb1tUys1utzMp1bHQrB2Y">
            (iv) Om en arbetstagare har haft tre eller flera särskilda visstidsanställningar
            under en och samma kalendermånad, räknas även tiden mellan anställningarna
            som anställnings­tid i särskild visstidsanställning. En arbetsgivare
            får inte anställa en arbetstagare i vikariat i syfte att kringgå
            denna regel. Det ska även fortsättningsvis vara tillåtet att genom
            kollektivavtal göra avvikelser från lagens regler om tidsbegränsade
            anställningar (prop. 2021/22:176 s. 135).
          </p>
          <p xml:id="i-E1gqv3Tg8wmnfGvBaBQrRS">
            Vänsterpartiet kan konstatera att förslaget förvisso innebär
            en viss förbättring jämfört med nuvarande regler, men grundproblemet
            kvarstår: arbetsgivaren behöver inte ange något objektivt skäl
            för visstidsanställningen. Det ger möjlighet för arbetsgivare
            att även fortsättningsvis använda sig av visstidsanställningar
            i stor utsträckning – utan motivering och trots att det finns
            ett kontinuerligt arbetskraftsbehov. Vänsterpartiet anser att
            antalet otrygga anställningar bör minska. Det kräver en tydligare
            reglering. Det räcker inte med att byta namn på en otrygg anställningsform.
            Vänsterpartiet vill i stället avskaffa allmän visstid och införa
            objektiva kriterier för när det är tillåtet med visstidsanställningar.
            Vi har nyligen lagt fram detta förslag i riksdagen (se mot. 2021/22:461
            yrkande 1, bet. 2021/22:AU7). Vi vidhåller vår uppfattning men
            väljer att inte lyfta förslaget på nytt i denna motion.
          </p>
          <head type="h2" xml:id="i-JDxbk4fYzjC3kFtHb5YfLi">
            6.6 Heltid som norm
          </head>
          <head type="h3" xml:id="i-NtJ26TAE9CbAkveuvfVJWb">
            6.6.1 Anställningsavtal ska anses gälla på heltid
          </head>
          <p xml:id="i-L1WRE7HdLLTfrStht9VYVi">
            Regeringen föreslår att anställningsavtal ska avse heltid, om
            inte något annat har avtalats. Om anställningsavtalet inte avser
            heltid, ska arbetsgivaren på arbetstagarens begäran skriftligen
            ange skälet till detta. Informationen ska lämnas inom tre veckor
            från det att begäran framställts (prop. 2021/22:176 s. 143).
          </p>
          <p xml:id="i-8ciWLcVMTaW9dHWu3AX3hJ">
            Vänsterpartiet anser att förslaget kan ha en viss normerande
            effekt och underlätta arbetet för rätt till heltid. Vänsterpartiet
            har tidigare lagt fram förslag i samma riktning men vill ha en
            tydligare reglering: rätten till heltid bör stärkas genom ändringar
            i LAS som gör heltid till norm, medan anställningar på heltid
            ska kunna ingås om parterna kommer överens om detta (se mot. 2012/13:A202
            yrkande 1 och mot. 2018/19:383 yrkande 35). Vi vidhåller vår uppfattning
            men väljer att inte lyfta förslaget på nytt i denna motion.
          </p>
          <head type="h2" xml:id="i-4tR5ZaxWvzn4F8VkhKUExR">
            6.7 Uthyrning av arbetstagare
          </head>
          <head type="h3" xml:id="i-XDGCQzfrf9nnidmdR8c8Dv">
            6.7.1 En skyldighet att erbjuda tillsvidareanställning
          </head>
          <p xml:id="i-3uMc6V4gkamvPNM6Nonuwm">
            Regeringen föreslår att ett kundföretag, till en arbetstagare
            som genom uthyrning har varit placerad hos kundföretaget på en
            och samma driftsenhet i sammanlagt mer än 24 månader under en
            period om 36 månader, ska erbjuda en tillsvidareanställning hos
            företaget. Erbjudandet ska lämnas senast en månad från det att
            tidsgränsen överskridits. Kundföretaget får bestämma inom vilken
            tidsfrist arbetstagaren måste svara på erbjudandet. Arbetstagaren
            ska dock ha skälig tid att ta ställning till erbjudandet. Om arbetstagaren
            accepterar erbjudandet, upphör anställningen hos bemanningsföretaget
            utan särskild åtgärd när anställningen hos kundföretaget tillträds.
            Kundföretaget ska dock ha möjlighet att i stället för att erbjuda
            en tillsvidareanställning betala en ersättning till arbetstagaren
            som motsvarar två månadslöner. Betalningen ska i så fall ske inom
            samma tid som erbjudandet om tillsvidareanställning skulle ha
            lämnats. Kundföretagets skyldighet ska inte gälla mot arbetstagare
            som är anställda med särskilt anställningsstöd, i skyddat arbete
            eller med lönebidrag för utveckling i anställning (prop. 2021/22:176
            s. 146).
          </p>
          <p xml:id="i-E4eyJJEkT2NUGxKsnYj4Ay">
            Vänsterpartiet kan konstatera att förslaget innebär en förbättring
            i förhållande till nuvarande lagstiftning. Enligt vår mening behövs
            dock helt andra lösningar på de problem som in- och uthyrning
            av arbetstagare medför. En sådan lösning hade varit en lagändring
            med innebörden att in- och uthyrning av arbetskraft inte får ske
            om det tillgodoser ett permanent arbetskraftsbehov hos den inhyrande
            arbetsgivaren. Vänsterpartiet har nyligen lagt fram ett sådant
            förslag i riksdagen (se mot. 2021/22:461 yrkande 10, bet. 2021/22:AU7).
            Vi vidhåller vår uppfattning men väljer att inte lyfta förslaget
            på nytt i denna motion.
          </p>
          <head type="h1" xml:id="i-MEybf7V4PXyo9ctyXrY3iq">
            7 Omställningsstudiestöd
          </head>
          <head type="h2" xml:id="i-8ogd51BxASqs7sv3LkEgUk">
            7.1 Ett nytt studiestöd för omställning införs
          </head>
          <head type="h3" xml:id="i-MoWj8e3ewiGXP6PkzrZc1F">
            7.1.1 Ett nytt studiestöd ska införas för att fler vuxna ska
            kunna vidareutbilda sig
          </head>
          <p xml:id="i-WeESiwGeD9yA3wrPVWfsAJ">
            Regeringen föreslår att ett nytt statligt och parallellt studiestöd
            ska införas för att förbättra förutsättningarna för vuxna att
            finansiera studier. Syftet är att stärka deras framtida ställning
            på arbetsmarknaden. Stödet ska kallas omställningsstudiestöd och
            ska bestå av ett omställningsstudiebidrag och ett omställningsstudielån.
            Grundläggande bestämmelser om omställningsstudiestöd ska tas in
            i en ny lag. I lagen ska upplysnings­bestämmelser införas om att
            regeringen, trots lagregleringen, ska ha kvar sin rest­kompetens
            i de delar det är aktuellt (prop. 2021/22:176 s. 166).
          </p>
          <p xml:id="i-T6YX3bpijj8TcGGZJmMBSK">
            Vänsterpartiet välkomnar regeringens förslag. Omställningsstudiestödet
            möjliggör för fler yrkesverksamma vuxna att förbättra sin kompetens
            och stärka sin ställning på arbetsmarknaden. Vi kan samtidigt
            konstatera att regeringen hade kunnat införa detta stöd utan att
            kraftigt försämra arbetstagarnas anställningsskydd. Enligt vår
            mening bör en del av regeringens förslag kring omställningsstödet
            ges en delvis annan utformning för att stödet ska bli mer ändamålsenligt.
          </p>
          <head type="h2" xml:id="i-9KnBsFFuBNqE5LemC8eFNT">
            7.2 Målgrupp och kvalificeringsvillkor för omställningsstödet
          </head>
          <head type="h3" xml:id="i-CoXxg2G3G5sMJvL5PXzxAN">
            7.2.1 En övre åldersgräns för stödet
          </head>
          <p xml:id="i-AtBw6GPLEWk35J7ASKweP3">
            Regeringen föreslår att omställningsstudielån ska få lämnas längst
            t.o.m. det kalenderår den studerande fyller 60 år. Omställningsstudiebidrag
            ska få lämnas längst t.o.m. det kalenderår den studerande fyller
            62 år. Rätten till bidrag ska dock begränsas till högst tio veckor
            fr.o.m. det kalenderår den studerande fyller 61 år. Från och med
            2026 ska omställningsstudiebidrag få lämnas längst t.o.m. det
            kalenderår den studerande fyller 63 år. Bidraget ska då begränsas
            till högst tio veckor fr.o.m. det kalenderår den studerande fyller
            62 år.
          </p>
          <p xml:id="i-JL6fXW5JkvberSgHgBoMtj">
            Vänsterpartiet anser, i likhet med LO, att de föreslagna övre
            åldersgränserna för omställningsstudiestöd är rimliga. Vi förutsätter
            att åldersgränsen följer med framtida höjningar av pensionsåldern.
            Några remissinstanser, däribland Saco, anser att den föreslagna
            övre åldersgränsen för rätt till omställningsstudiestöd bör följa
            riktåldern för pension (prop. 2021/22:176 s. 176). Vänsterpartiet
            delar Sacos uppfattning.
          </p>
          <p xml:id="i-9MPdmHkZmL1QZ6AJNW7grV">
            Regeringen bör återkomma med förslag om att den övre åldersgränsen
            för rätt till omställningsstudiestöd bör följa riktåldern för
            pension. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-F5cgwtNq2QxbbuyUZhWkgP">
            7.3 Den närmare utformningen av omställningsstudiestödet
          </head>
          <head type="h3" xml:id="i-CU9Qhhd8rDdZ3JEVYb4CfW">
            7.3.1 Kortaste och längsta tid med stöd
          </head>
          <p xml:id="i-3oLrwj5kqgmdDMMeQxWUMM">
            Regeringen föreslår att omställningsstudiestöd ska få lämnas
            för varje vecka som den studerande bedriver studier på minst 20
            procent av heltid. Omställningsstudiestöd ska få lämnas i sammanlagt
            högst 44 veckor för den som har helt stöd, 58 veckor för den som
            har 75 procent av helt stöd, 73 veckor för den som har 60 procent
            av helt stöd, 88 veckor för den som har 50 procent av helt stöd,
            110 veckor för den som har 40 procent av helt stöd och 220 veckor
            för den som har 20 procent av helt stöd (prop. 2021/22:176 s.
            211).
          </p>
          <p xml:id="i-LSaGaZ4X5JmtyASk5WickB">
            Vänsterpartiet anser, i likhet med flera remissinstanser, att
            44 veckor inte är en tillräckligt lång tid för den som har helt
            stöd. 44 veckor motsvarar två terminer på högskolan. Många utbildningar
            som skulle stärka den enskildes ställning på arbetsmarknaden är
            längre än 44 veckor. För lärare i gymnasieskolan som vill bli
            behöriga i ytterligare ett undervisningsämne krävs minst ett och
            ett halvt års heltidsstudier, motsvarande tre terminer. För en
            akademiker som vill omskola sig till lärare genom kompletterande
            pedagogisk utbildning (KPU) krävs likaså tre terminers heltidsstudier.
            Regeringens förslag riskerar att leda till att den studerande
            inte fullföljer sina studier om dessa är längre än 44 veckor,
            eftersom villkoren för studiestöd förändras kraftigt under studietiden.
            Regeringens förslag riskerar även att leda till att personer avstår
            från att förbättra sin kompetens och stärka sin ställning på arbetsmarknaden.
            Därmed motverkas syftet med reformen. Vänsterpartiet anser därför
            att omställnings­studiestöd ska få lämnas under en längre period
            än 44 veckor för den som har helt stöd.
          </p>
          <p xml:id="i-TxWLZGuXz8iNwByEqkvaNf">
            Regeringen bör återkomma med förslag om att omställningsstudiestöd
            ska få lämnas i högst 66 veckor, motsvarande tre terminers heltidsstudier,
            för den som har helt stöd. Detta bör riksdagen ställa sig bakom
            och ge regeringen till känna.
          </p>
          <head type="h2" xml:id="i-DqVvv5nFimF3YaDePVhmWR">
            7.4 Administration av omställningsstödet
          </head>
          <head type="h3" xml:id="i-9KLQpmrna4nukVicSE6JnL">
            7.4.1 Yttrande från en omställningsorganisation
          </head>
          <p xml:id="i-UhVRpHhhCa28zdMQwVGxeo">
            Regeringen föreslår att om en studerande är anknuten till en
            omställningsorganisation ska CSN ge den organisationen tillfälle
            att yttra sig angående om och hur en utbildning kommer att stärka
            den studerandes framtida ställning på arbetsmarknaden med beaktande
            av arbetsmarknadens behov. Omställningsorganisationen behöver
            dock inte ges tillfälle att yttra sig om: (i) den redan har lämnat
            ett yttrande, (ii) den har meddelat nämnden att den har avstått
            från att yttra sig, (iii) ansökan avser omställningsstudiestöd
            före det kalenderår den studerande fyller 27 år eller efter det
            kalenderår han eller hon fyller 62 år (63 år fr.o.m. 2026) eller
            (iv) ansökan avser omställningsstudiestöd för samma utbildning
            som den studerande redan har fått omställningsstudiestöd för.
            Vid prövningen av en ansökan om omställningsstudiestöd ska CSN
            lägga särskild vikt vid ett sådant yttrande som en omställningsorganisation
            har lämnat (prop. 2021/22:176 s. 253).
          </p>
          <p xml:id="i-G6U4gbgsZxNxkYLyaEGBuG">
            Vänsterpartiet kan konstatera att flera remissinstanser har invändningar
            mot förslaget. För det första finns farhågor om att förslaget
            riskerar att leda till onödig administration och långa ledtider.
            För det andra finns farhågor om att bedömningen av hur en utbildningsinsats
            stärker individens ställning på arbetsmarknaden kommer att bli
            svår att genomföra på ett rättssäkert och likvärdigt sätt. Sammantaget
            riskerar detta att leda till negativa effekter för den enskilde.
            Vänsterpartiet delar dessa farhågor och anser att förslaget bör
            följas upp för att motverka sådana effekter.
          </p>
          <p xml:id="i-8kkoBfNiS4WW1uCFxjMChn">
            Regeringen bör göra en uppföljning av förslaget i syfte att säkerställa
            att de studerande ges möjlighet till en likvärdig och rättssäker
            bedömning oavsett vilken omställningsorganisation de tillhör.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-2JnrX2L8C9DmR32TV6dP54">
            7.5 Ekonomisk ram och stegvist införande
          </head>
          <head type="h3" xml:id="i-P9jTCjwDrLRztSrUvvYJeX">
            7.5.1 Omställningsstudiestödet ska lämnas i mån av tillgängliga
            medel och införas stegvis
          </head>
          <p xml:id="i-7v1yg9jLbhNry494KV52qW">
            Regeringen bedömer att omställningsstudiebidraget ska lämnas
            i mån av tillgängliga medel (prop. 2021/22:176 s. 283).
          </p>
          <p xml:id="i-T59zs1rwg9994BvHfhEP1">
            Vänsterpartiet ställer sig, i likhet med flera remissinstanser,
            tveksamt till regeringens bedömning. För det första finns det
            en uppenbar risk att medlen inte räcker till. Många arbetstagare
            kommer därmed inte att ges möjlighet att få omställningsstudiestöd
            – trots att de utgör målgruppen och uppfyller kvalificeringsvillkoren.
            För det andra har arbetstagarsidan, genom principöverenskommelsen,
            gjort stora eftergifter i form av kraftigt försämrad anställningstrygghet
            för att få till stånd ett system för omställning. Om omställningsstudiebidraget,
            som utgör 80 procent av omställningsstudiestödet, endast ska lämnas
            i mån av tillgängliga medel har arbetstagarsidan tvingats till
            eftergifter utan att vara garanterad att få något i gengäld. Det
            är inte rimligt. Varför ska arbetstagarna acceptera kraftigt försämrad
            anställningstrygghet om de inte ens är garanterade att få omställningsstudiestöd?
            Enligt vår mening bör alla som uppfyller kvalificeringsvillkoren
            garanteras stöd – det ska inte vara beroende av tillgång på medel.
            För att säkerställa detta bör implementeringen av omställningsstudiestödet
            följas upp.
          </p>
          <p xml:id="i-JXqEyQrDc7pT1h37BJTv6G">
            Regeringen bör följa upp implementeringen av omställningsstudiestödet
            i syfte att säkerställa att de individer som uppfyller villkoren
            för stödet garanteras stöd. Detta bör riksdagen ställa sig bakom
            och ge regeringen till känna.
          </p>
          <p xml:id="i-KQFdPb7ng2ishkLFUGiKFe">
            Vänsterpartiet kan konstatera att regeringen för ett mycket kort
            resonemang kring omställningsstudiestödets införande och finansiering
            (prop. 2021/22:176 s. 286). Enligt regeringen ska stödet införas
            stegvis och skalas upp efter hand, för att vara fullt utbyggt
            till år 2026. De förbättringar som föreslås för arbetstagarna,
            i form av omställnings­studiestöd, kommer således att vara på
            plats betydligt senare än de försämringar som föreslås för arbetstagarna
            (i form av kraftigt försämrad anställningstrygghet). Det är anmärkningsvärt.
            Rimligen borde förändringarna genomföras parallellt.
          </p>
          <p xml:id="i-WXC54ehfAp6FUNfNE4BCpi">
            Vad gäller stödets finansiering hänvisar regeringen bl.a. till
            sitt förslag om att ”reformera” räntan på studielån, ett förslag
            som aviserades i budgetpropositionen för 2022 (prop. 2021/22:1
            utg.omr. 15 Studiestöd). Vänsterpartiet avvisar bestämt regeringens
            förslag om höjda räntor på CSN-lån som ett sätt att delfinansiera
            omställningsstudiestödet (se mot. 2021/22:3278 s. 45). Förslaget
            är bl.a. tveksamt ur jämställdhetssynpunkt eftersom kvinnor har
            studielån i högre utsträckning än män, medan män oftare har kortare
            utbildning och i större utsträckning utgör målgruppen för omställningsstudiestöd.
            Kvinnor med hög utbildning och studielån kommer således att delfinansiera
            ett omställningsstudiestöd som främst kommer att gynna män med
            kort utbildning. Det är anmärkningsvärt att en socialdemokratisk
            regering väljer att lägga fram ett sådant förslag.
          </p>
          <p xml:id="i-Gzv8rWsYoucdfuBCdWDr67">
            Enligt Vänsterpartiet bör arbetsgivarna vara med och finansiera
            omställningsstudie­stödet. De har ju, genom principöverenskommelsen
            och sedermera regeringens proposition, fått igenom mycket kraftiga
            försämringar av anställningsskyddet. Rimligen borde arbetsgivarna
            få betala någonting för detta.
          </p>
          <p xml:id="i-RJurVV7tEF1BSFzuVFMiFP">
            Regeringen bör återkomma med förslag om hur arbetsgivarna kan
            vara med och finansiera omställningsstudiestödet. Detta bör riksdagen
            ställa sig bakom och ge regeringen till känna.
          </p>
          <head type="h1" xml:id="i-EQ7VFsoxcvEHuGgKK7iDa3">
            8 Grundläggande omställnings- och kompetensstöd
          </head>
          <head type="h2" xml:id="i-qphzBZMVcZvEBn23uggDK">
            8.1 Ett grundläggande omställnings- och kompetensstöd införs
          </head>
          <p xml:id="i-AM78q6QNRQ9jRd1ivNx3HD">
            Regeringen föreslår att det ska införas ett grundläggande omställnings-
            och kompetensstöd som syftar till att stärka enskilda personers
            framtida ställning på den svenska arbetsmarknaden. Stödet ska
            bestå av ett offentligt grundläggande stöd till enskilda personer
            som inte omfattas av kollektivavtal eller kan få stöd genom en
            omställningsorganisation och en statlig ersättning till arbetsgivare
            som finansierar omställningsorganisationer. Bestämmelser om det
            grundläggande omställnings- och kompetensstödet ska tas in i en
            ny lag. Lagen ska benämnas lagen om grundläggande omställnings-
            och kompetensstöd (prop. 2021/22:176 s. 289).
          </p>
          <p xml:id="i-L2hNgJhmsPwN1x9Qid7bqy">
            Vänsterpartiet välkomnar regeringens förslag. Personer som inte
            omfattas av kollektivavtal, eller kan få stöd av en omställningsorganisation,
            bör ges samma möjligheter till omställning och kompetensutveckling
            som personer som omfattas av kollektivavtal och därmed i regel
            har tillgång till en omställningsorganisation. Det ger fler arbetstagare
            möjlighet att stärka sin omställningsförmåga samtidigt som det
            skapar en bättre likvärdighet mellan grupper av arbetstagare.
            Samtidigt är det, som LO anför i sitt remissvar, rimligt att arbetsgivare
            med kollektivavtal inte särbehandlas. Därför är det rimligt med
            en statlig ersättning till arbetsgivare som finansierar omställnings­organisationer.
            Enligt vår mening bör dock en del av regeringens förslag kring
            det grundläggande omställnings- och kompetensstödet ges en delvis
            annan utformning för att stödet ska bli mer ändamålsenligt.
          </p>
          <head type="h2" xml:id="i-WtLTFfwJLyWopCbhZaxt1n">
            8.2 Kammarkollegiet som ansvarig myndighet
          </head>
          <p xml:id="i-3ZQth6fA2SkaWqsjdTd6dP">
            Regeringen föreslår att Kammarkollegiet ska fatta beslut i ärenden
            om grundläggande omställnings- och kompetensstöd (prop. 2021/22:176
            s. 293).
          </p>
          <p xml:id="i-8nn4bzXWPujXwH3wVnEQfD">
            Vänsterpartiet ställer sig, i likhet med flera remissinstanser,
            tveksamt till om Kammarkollegiet bör vara ansvarig myndighet och
            fatta beslut i ärenden om grundläggande omställnings- och kompetensstöd.
            Kammarkollegiet är inte expertmyndighet när det gäller omställnings-
            och kompetensstöd eller när det gäller andra frågor inom arbetsmarknads-
            eller utbildningsområdet. Det faktum att myndigheten har erfarenhet
            av att dels handlägga individärenden, dels hantera stora upphandlingar,
            vilket regeringen bl.a. anför som skäl för förslaget, är inte
            tillräckligt. Flera remissinstanser, bland dem Akademikerförbundet
            SSR, ser behov av att på sikt låta en egen myndighet ansvara för
            det nya statliga åtagandet kring grundläggande omställnings- och
            kompetensstöd. Vänsterpartiet delar denna uppfattning.
          </p>
          <p xml:id="i-YKY57NkpxbYtP6nYPvuC7L">
            Regeringen bör återkomma med förslag om att inrätta en egen myndighet
            med ansvar för grundläggande omställnings- och kompetensstöd.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-5z9hFiFbWfGc4GjGVkFmw7">
            8.3 Offentligt grundläggande omställnings- och kompetensstöd
            till enskilda
          </head>
          <head type="h3" xml:id="i-WBCGKB3uMDNw4JT1snGvhY">
            8.3.1 Stöd ska lämnas i mån av tillgång på medel
          </head>
          <p xml:id="i-GSa2chtrnQ5usxvWymMBtq">
            Regeringen föreslår att offentligt grundläggande omställnings-
            och kompetensstöd ska få lämnas i mån av tillgång på medel. Det
            ska införas en bestämmelse som upplyser om att regeringen eller
            den myndighet som regeringen bestämmer med stöd av 8 kap. 7 §
            regeringsformen kan meddela föreskrifter om prioriteringar av
            medel (prop. 2021/22:176 s. 301).
          </p>
          <p xml:id="i-Jnpp4zdGSNDyfvfXeBQFy6">
            Vänsterpartiet ställer sig, i likhet med flera remissinstanser,
            tveksamt till regeringens förslag. Enligt vår mening bör alla
            som uppfyller villkoren garanteras stöd – det ska inte vara beroende
            av tillgång på medel. För att säkerställa detta bör implementeringen
            av omställningsstudiestödet följas upp.
          </p>
          <p xml:id="i-PYJDKZKHv4AhD1DS4i5469">
            Regeringen bör följa upp implementeringen av det grundläggande
            omställnings- och kompetensstödet i syfte att säkerställa att
            de individer som uppfyller villkoren för stödet garanteras stöd.
            Detta bör riksdagen ställa sig bakom och ge regeringen till känna.
          </p>
          <head type="h3" xml:id="i-A1X9rAZwuCRi7zqfrtN3Uc">
            8.3.2 Krav på anknytning till svensk arbetsmarknad
          </head>
          <p xml:id="i-XmtxruUuUGBX7sYew5S8Lw">
            Regeringen föreslår att stöd ska få lämnas till den som vid tidpunkten
            för ansökan om stöd förvärvsarbetar eller senast har förvärvsarbetat
            i Sverige hos en arbetsgivare som:
          </p>
          <p xml:id="i-RFMwx6uA2AADDNPqZiCgyf">
            (i) är registrerad hos Skatteverket
          </p>
          <p xml:id="i-WWQAda44Dkz2Hca3A41eXr">
            (ii) inte är bunden av ett kollektivavtal och
          </p>
          <p xml:id="i-LNZpJ12JfuTnrEcRdJwTK4">
            (iii) inte finansierar en registrerad omställningsorganisation
            (prop. 2021/22:176 s. 310).
          </p>
          <p xml:id="i-6p8Grs41FScYQwH2n8m2Ki">
            Vänsterpartiet anser, i likhet med flera remissinstanser, däribland
            Akademikerförbundet SSR, att stödet även ska få lämnas till den
            som arbetar på ett företag som har kollektivavtal men där det
            saknas bestämmelser om omställningsstöd. Den som arbetar under
            ett sådant kollektivavtal riskerar annars att inte få stöd från
            vare sig någon av parternas omställningsorganisationer eller Kammarkollegiet.
          </p>
          <p xml:id="i-Fuv6fJfD5qB7NTb4HEnNSP">
            Regeringen bör återkomma med förslag om att det grundläggande
            omställnings- och kompetensstödet även ska få lämnas till den
            som vid tidpunkten för ansökan arbetar på företag som har kollektivavtal
            men där det saknas bestämmelser om omställningsstöd. Detta bör
            riksdagen ställa sig bakom och ge regeringen till känna.
          </p>
          <head type="h3" xml:id="i-XL8XWJm9yhYArgGnZNofJ3">
            8.3.3 En övre åldersgräns för stödet
          </head>
          <p xml:id="i-BfcDzrsnuoyZ6G92y9yUF6">
            Regeringen föreslår att stöd inte ska få lämnas till den som
            har fyllt 65 år (prop. 2021/22:176 s. 319).
          </p>
          <p xml:id="i-CaNDdmYXy7PAEWBiWXcYkf">
            Vänsterpartiet anser, i likhet med flera remissinstanser, att
            stödet ska vara till­gängligt för personer upp till den s.k. riktåldern.
          </p>
          <p xml:id="i-LxviJRPR8T93yQmGPth1ai">
            Regeringen bör återkomma med förslag om att den övre åldersgränsen
            för rätt till grundläggande omställnings- och kompetensstöd bör
            följa riktåldern för pension. Detta bör riksdagen ställa sig bakom
            och ge regeringen till känna.
          </p>
          <head type="h2" xml:id="i-2LF6ZGzsPc9K2hiFWPTYnu">
            8.4 Ersättning till arbetsgivare som finansierar registrerade
            omställningsorganisationer
          </head>
          <head type="h3" xml:id="i-6jEW4UzbRWk92eU2N7NAe3">
            8.4.1 Registrering av omställningsorganisationer
          </head>
          <p xml:id="i-YbevbY3KEDouJyHzQ6gJDK">
            Regeringen föreslår att en organisation ska registreras som omställningsorganisation
            om den (i) tillhandahåller eller, om verksamheten är nystartad,
            avser att tillhandahålla grundläggande omställnings- och kompetensstöd
            som väsentligen motsvarar stödet enligt denna lag och under villkor
            som inte är påtagligt mer begränsande än de villkor som gäller
            för stöd enligt denna lag, (ii) finansierar tillhandahållandet
            av grundläggande omställnings- och kompetensstöd genom avgifter
            från arbetsgivare, (iii) har tillgång till relevant kompetens,
            (iv) har tillräcklig finansiell kapacitet och (v) i övrigt är
            lämplig för att utöva verksamheten. Det ska införas en bestämmelse
            som upplyser om att regeringen eller den myndighet som regeringen
            bestämmer med stöd av 8 kap. 7 § regeringsformen kan meddela föreskrifter
            om kraven för registrering (prop. 2021/22:176 s. 329).
          </p>
          <p xml:id="i-3BmgAvCs8CKiE19BM7pcXq">
            Vänsterpartiet anser, i likhet med Akademikerförbundet SSR, att
            kraven för registrering inte är tillräckliga för att eliminera
            risken för oseriösa aktörer. Det finns en uppenbar risk att det
            nya stödet, liksom i annan skattefinansierad verksamhet, drar
            till sig olämpliga aktörer som ser en möjlighet att tjäna pengar.
            Det finns en mängd exempel på detta inom det arbetsmarknadspolitiska
            området. För att motverka detta bör kraven för registrering förtydligas
            ytterligare.
          </p>
          <p xml:id="i-8EHJ4oFeQYS9Fs1kbRUSVf">
            Regeringen bör återkomma med förslag om tydligare krav för registrering
            av omställningsorganisationer i syfte att eliminera risken för
            oseriösa aktörer. Detta bör riksdagen ställa sig bakom och ge
            regeringen till känna.
          </p>
          <head type="h3" xml:id="i-UvhxEFChsMZW6KXp2TszMC">
            8.4.2 Avregistrering av omställningsorganisationer
          </head>
          <p xml:id="i-7x3LbWdXtGr39ChdADbNCv">
            Regeringen föreslår att en omställningsorganisation ska avregistreras
            om (i) organisationen begär det, (ii) förutsättningarna för registrering
            inte längre är uppfyllda eller (iii) organisationen inte fullgör
            sin uppgifts- eller anmälningsskyldighet (prop. 2021/22:176 s.
            333).
          </p>
          <p xml:id="i-HmPANhPSjDQFqZpj3xw58K">
            Vänsterpartiet anser, i likhet med Akademikerförbundet SSR, att
            även oegentligheter hos en omställningsorganisation, såsom ekonomisk
            brottslighet eller fusk, bör leda till avregistrering.
          </p>
          <p xml:id="i-3NmqA75PgXymT9xVFBkGR9">
            Regeringen bör återkomma med förslag om att oegentligheter hos
            en omställningsorganisation bör leda till avregistrering. Detta
            bör riksdagen ställa sig bakom och ge regeringen till känna.
          </p>
        </div>
        <div type="motSignatures">
          <list>
            <item xml:id="i-N4Zge8jt4C2rsFtr2orNWa">
              Ciczie Weidby (V)
            </item>
            <item xml:id="i-JSh7Dyn3aGAT9eYDcAoZks">
              Ulla Andersson (V)
            </item>
            <item xml:id="i-6pMaKUjcaJboYdxLpt9vW6">
              Lorena Delgado Varas (V)
            </item>
            <item xml:id="i-Yc3oEgreWo61Ad6RNj3xPL">
              Ali Esbati (V)
            </item>
            <item xml:id="i-CNJcGy67FcA7FpBLeNZMuV">
              Birger Lahti (V)
            </item>
            <item xml:id="i-UQnv1fKUYLrBNYcMPX2UX4">
              Ilona Szatmari Waldau (V)
            </item>
          </list>
        </div>
      </div>
    </body>
  </text>
</TEI>
