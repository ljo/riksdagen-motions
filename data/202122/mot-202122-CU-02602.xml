<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-CU-02602">
  <teiHeader>
    <fileDesc>
      <titleStmt>
        <title>Bostadspolitik, planering och byggande</title>
        <author corresp="i-8voj19hLWTGJHkxNP79tRb">av Nooshi Dadgostar m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:2602 av Nooshi Dadgostar m.fl. (V)</title>
          <idno type="rdwebb">H9022602</idno>
          <rs type="number">2602</rs>
          <orgName type="comitteeAbbreviation">CU</orgName>
          <ref type="dokument_url_text">http://data.riksdagen.se/dokument/H9022602/text</ref>
          <ref type="dokument_url_html">http://data.riksdagen.se/dokument/H9022602</ref>
          <ref type="dokumentstatus_url_xml">http://data.riksdagen.se/dokumentstatus/H9022602</ref>
          <ref type="docx">http://data.riksdagen.se/fil/B8DA99FF-BACB-4448-9D66-996E56807F88</ref>
          <ref type="pdf">http://data.riksdagen.se/fil/6DEBCF55-4C8B-48D5-AEBB-B4646FCD4B17</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-8voj19hLWTGJHkxNP79tRb</idno>
            <name>Nooshi Dadgostar</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6CAgZyR6FvVqYZHQfCw5HJ</idno>
            <name>Hanna Gunnarsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-QhdbBfCQXCqPEr4GTwvK8F</idno>
            <name>Tony Haddou</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3YXCipudYA4N8ZNFk2PrxQ</idno>
            <name>Jessica Wetterling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Xte2hVf6qgEgJA6sWB1cDH</idno>
            <name>Malcolm Momodou Jallow</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-JwDAArprP25gDPsyTLYEWT" type="signed"/>
        <correspContext corresp="i-JwDAArprP25gDPsyTLYEWT">
          <note type="signatory" corresp="i-8voj19hLWTGJHkxNP79tRb"/>
          <note type="signatory" corresp="i-6CAgZyR6FvVqYZHQfCw5HJ"/>
          <note type="signatory" corresp="i-QhdbBfCQXCqPEr4GTwvK8F"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-HG8uLqLT7SnwSx5YRobkVr"/>
          <note type="signatory" corresp="i-3YXCipudYA4N8ZNFk2PrxQ"/>
          <note type="signatory" corresp="i-Xte2hVf6qgEgJA6sWB1cDH"/>
        </correspContext>
        <correspAction type="submitted" xml:id="i-B6AYZNdxJrC3xg2bzdnufQ">
          <date when="2021-10-04"/>
          <time when="10:27:45"/>
        </correspAction>
        <correspAction type="reviewed" xml:id="i-F8n2QuX3VTmdaXdamniu3v">
          <date when="2021-10-04"/>
          <time when="15:31:01"/>
        </correspAction>
        <correspAction type="referred" xml:id="i-F6t3ZX7ntdbXBKHqTUNmei">
          <date when="2021-10-14"/>
        </correspAction>
        <correspAction type="assigned" xml:id="i-BmwrkYdrMuQyhGwHDrZGC5">
          <date when="2022-10-14"/>
          <time when="12:19:35"/>
        </correspAction>
        <correspContext corresp="i-BmwrkYdrMuQyhGwHDrZGC5">
          <ref type="assignedTo">Civilutskottet</ref>
        </correspContext>
        <correspAction type="behandlas_i" xml:id="i-3oTWaauoPPfCdK4uJpXMng"/>
        <correspContext corresp="i-3oTWaauoPPfCdK4uJpXMng">
          <ref type="uppgift">2021/22:CU1</ref>
          <ref type="ref_dok_id">H901CU1</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">CU1</ref>
          <ref type="ref_dok_titel">Utgiftsområde 18 Samhällsplanering, bostadsförsörjning och byggande samt konsumentpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-CbuGppZNB4atWhfFytGy3w"/>
        <correspContext corresp="i-CbuGppZNB4atWhfFytGy3w">
          <ref type="uppgift">2021/22:CU9</ref>
          <ref type="ref_dok_id">H901CU9</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">CU9</ref>
          <ref type="ref_dok_titel">Fastighetsrätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-Vo1TZ9e7GmJkMTTwHfHoky"/>
        <correspContext corresp="i-Vo1TZ9e7GmJkMTTwHfHoky">
          <ref type="uppgift">2021/22:CU12</ref>
          <ref type="ref_dok_id">H901CU12</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">CU12</ref>
          <ref type="ref_dok_titel">Planering och byggande</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-5MEY1Fj5fCrTaEXPu36PdD"/>
        <correspContext corresp="i-5MEY1Fj5fCrTaEXPu36PdD">
          <ref type="uppgift">2021/22:CU10</ref>
          <ref type="ref_dok_id">H901CU10</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">CU10</ref>
          <ref type="ref_dok_titel">Bostadspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-XjuuB8wcWWUtVbSgPjQd2J"/>
        <correspContext corresp="i-XjuuB8wcWWUtVbSgPjQd2J">
          <ref type="uppgift">2021/22:CU5</ref>
          <ref type="ref_dok_id">H901CU5</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">CU5</ref>
          <ref type="ref_dok_titel">Hyresrätt m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-THXvqQAJTm9Dus38Kq1DTJ"/>
        <correspContext corresp="i-THXvqQAJTm9Dus38Kq1DTJ">
          <ref type="uppgift">2021/22:SoU19</ref>
          <ref type="ref_dok_id">H901SoU19</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU19</ref>
          <ref type="ref_dok_titel">Socialtjänstens arbete m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2021/22:2602 av Nooshi Dadgostar m.fl. (V) Bostadspolitik, planering och byggande</div>
      </div>
      <div type="motBody">
        <div type="TOC" xml:id="i-AQnjFbEqRXzJFLgn881YkS">
          <head>
            1 Innehållsförteckning
          </head>
          <list>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Inledning
            </item>
            <item style="indent-level: 1">
              4 Bostaden är en social rättighet
            </item>
            <item style="indent-level: 2">
              4.1 Nytt bostadspolitiskt mål
            </item>
            <item style="indent-level: 2">
              4.2 Nationell strategi för att säkerställa allas rätt till bostad
            </item>
            <item style="indent-level: 2">
              4.3 Nationell bostadsförsörjningsplan
            </item>
            <item style="indent-level: 2">
              4.4 Bostadssocial utredning
            </item>
            <item style="indent-level: 1">
              5 Bygg bort bostadsbristen
            </item>
            <item style="indent-level: 2">
              5.1 Tidigare bostadspolitiska satsningar
            </item>
            <item style="indent-level: 2">
              5.2 Ytterligare bostadspolitiska satsningar krävs
            </item>
            <item style="indent-level: 2">
              5.3 Balans mellan hyresrätt och bostadsrätt
            </item>
            <item style="indent-level: 2">
              5.4 Utred Wienmodellen
            </item>
            <item style="indent-level: 2">
              5.5 Ett statligt byggbolag
            </item>
            <item style="indent-level: 1">
              6 Markpolitiken – ett viktigt verktyg för kommunerna
            </item>
            <item style="indent-level: 1">
              7 Bättre planering för fler och energieffektiva bostäder
            </item>
            <item style="indent-level: 2">
              7.1 Byggande i trä
            </item>
            <item style="indent-level: 2">
              7.2 Regionalt perspektiv i planeringen
            </item>
            <item style="indent-level: 1">
              8 Ökat byggande på landsbygden
            </item>
            <item style="indent-level: 2">
              8.1 Lokala sparbanker
            </item>
            <item style="indent-level: 2">
              8.2 Nedskrivningsreglerna
            </item>
            <item style="indent-level: 1">
              9 Hemlöshet – ovärdigt ett civiliserat samhälle
            </item>
            <item style="indent-level: 2">
              9.1 Allmännyttan, en nyckelroll i kampen mot hemlöshet
            </item>
            <item style="indent-level: 2">
              9.2 Bostad först
            </item>
            <item style="indent-level: 2">
              9.3 Nationell handlingsplan mot hemlöshet
            </item>
          </list>
        </div>
        <div type="motProposal" subtype="förslag">
          <head xml:id="i-Rq7x9vnHM7wUNu6nnH63Y6">
            2 Förslag till riksdagsbeslut
          </head>
          <list style="ol">
            <item xml:id="i-EHRUTZ3p6ya4Dv9WUC5FRm">
              Riksdagen ställer sig bakom det som anförs i motionen om ett
              nytt bostadspolitiskt mål och tillkännager detta för regeringen.
            </item>
            <item xml:id="i-FD7DFEdpY555F2CVzgGMwz">
              Riksdagen ställer sig bakom det som anförs i motionen om att
              regeringen bör ta fram en nationell strategi för att säkerställa
              allas rätt till en bostad till en överkomlig kostnad och tillkännager
              detta för regeringen.
            </item>
            <item xml:id="i-MKm7ZJYcc5vwcyLqht8QXN">
              Riksdagen ställer sig bakom det som anförs i motionen om att
              regeringen årligen bör lämna en skrivelse till riksdagen där regeringens
              nationella bostadsförsörjningsplan fastslås samt vid obalans mellan
              utbud och efterfrågan presentera en handlingsplan och tillkännager
              detta för regeringen.
            </item>
            <item xml:id="i-QGoqE4rkWP5zBeViYBicNh">
              Riksdagen ställer sig bakom det som anförs i motionen om att
              regeringen bör återkomma med en åtgärdsplan och tidsplan för en
              mer jämlik balans mellan hyresrätt och bostadsrätt och tillkännager
              detta för regeringen.
            </item>
            <item xml:id="i-FDLpDk72FWf5xG3XarpPhn">
              Riksdagen ställer sig bakom det som anförs i motionen om att
              regeringen bör tillsätta en utredning med uppdrag att dels studera
              Wienmodellen med fokus på finansieringen av nyproduktion av hyresrätter,
              dels föreslå hur motsvarande modell skulle kunna tillämpas i Sverige
              och tillkännager detta för regeringen.
            </item>
            <item xml:id="i-95uHB5xGMHgwCBkS6Tfhff">
              Riksdagen ställer sig bakom det som anförs i motionen om att
              regeringen bör se över hur ett statligt byggbolag med uppgift
              att bygga lägenheter, främst hyresrätter, som alla ska ha råd
              att efterfråga kan upprättas och tillkännager detta för regeringen.
            </item>
            <item xml:id="i-BhpJ94gCgm9WxBWmKBqFrq">
              Riksdagen ställer sig bakom det som anförs i motionen om att
              det bör införas en ny förköpslag och tillkännager detta för regeringen.
            </item>
            <item xml:id="i-QwrhTkCmV6477H8NupM7BU">
              Riksdagen ställer sig bakom det som anförs i motionen om att
              regeringen bör lägga fram lagförslag i linje med de som presenterades
              i Byggrättsutredningens betänkande (SOU 2018:67) och tillkännager
              detta för regeringen.
            </item>
            <item xml:id="i-KFT7snb2Fxu5zfDiPGRorq">
              Riksdagen ställer sig bakom det som anförs i motionen om att
              regeringen bör återkomma med ett förslag till ändring i plan-
              och bygglagen som gör det möjligt att ställa krav på energieffektivitet
              m.m. i detaljplan och tillkännager detta för regeringen.
            </item>
            <item xml:id="i-7Mnz7tTYb6YYEnpWGC4SMp">
              Riksdagen ställer sig bakom det som anförs i motionen om att
              regeringen ska verka för att alla kommuner, i syfte att öka trähusbyggandet,
              formulerar en träbyggnadspolicy där såväl småhus och flerbostadshus
              som offentligt tillkomna byggnader hanteras och tillkännager detta
              för regeringen.
            </item>
            <item xml:id="i-YAoWNi6Xy2zL7HHMsahSp3">
              Riksdagen ställer sig bakom det som anförs i motionen om regional
              fysisk planering och tillkännager detta för regeringen.
            </item>
            <item xml:id="i-UWwjtCM3YaVbgcbYDq71R8">
              Riksdagen ställer sig bakom det som anförs i motionen om att
              nedskrivningsreglerna behöver förändras så att fler hyresbostäder
              byggs i landsbygdskommuner och tillkännager detta för regeringen.
            </item>
            <item xml:id="i-TjAJ9b5RbYD4W6kd7wbt7Q">
              Riksdagen ställer sig bakom det som anförs i motionen om att
              regeringen ska sätta barnens bästa i fokus och se till att det
              inte är möjligt att vräka en barnfamilj innan familjen har ett
              fullvärdigt alternativt boende att flytta till, och detta tillkännager
              riksdagen för regeringen.
            </item>
            <item xml:id="i-U6SgCyUstA9Mhe6HnJXkid">
              Riksdagen ställer sig bakom det som anförs i motionen om att
              regeringen i syfte att minska hemlösheten bör utreda hur en ny
              lagstiftning kan säkerställa ett långsiktigt förbud mot utförsäljningar
              inom allmännyttiga bostadsbolag och tillkännager detta för regeringen.
            </item>
            <item xml:id="i-GyW3zQYPYDaQw8UqsUmfpc">
              Riksdagen ställer sig bakom det som anförs i motionen om att
              regeringen bör utreda vad som kan göras för att hindra såväl allmännyttiga
              som privata bostadsbolag från att ställa orimliga krav vid tecknande
              av hyreskontrakt och tillkännager detta för regeringen.
            </item>
            <item xml:id="i-3gH5NjVSD8hR2JuVinXaZh">
              Riksdagen ställer sig bakom det som anförs i motionen om att
              regeringen bör ta initiativ till att metoden Bostad först ska
              få ytterligare spridning i landet och tillkännager detta för regeringen.
            </item>
            <item xml:id="i-REGQc7LpTiVwB3jYPNrz3p">
              Riksdagen ställer sig bakom det som anförs i motionen om att
              uppdra åt regeringen att ta fram en nationell handlingsplan med
              en nollvision för hemlösheten och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-Mattrmiysx5j5faHQmpkYE">
            3 Inledning
          </head>
          <p xml:id="i-FrWGhwpMBAZ2rHVRL9GG7f">
            Sverige behöver en ny bostadspolitik. En hållbar och långsiktig
            politik som kan möta de utmaningar vi står inför i form av bostadsbrist,
            bostadssegregation och klimatomställ­ning. En bostadspolitik med
            betydligt högre ambitioner än i dag.
          </p>
          <p xml:id="i-DK1zdhdiMrKJL7uSX9Dekt">
            Det råder bostadsbrist i en majoritet av landets kommuner. Bostadsbristen
            ska byggas bort och fokus ska ligga på miljövänliga hyresrätter
            med rimliga hyror, eftersom marknaden visat sig inkapabel att
            bygga just dessa bostäder. Trots att det är de som behövs mest.
          </p>
          <p xml:id="i-8RQq4bXHgrn9xSX9XVrbQd">
            I takt med att klassklyftorna ökat har även bostadssegregationen
            gjort det. Olika grupper lever åtskilda i olika bostadsområden
            och skillnaderna mellan områdena är ofta mycket stora vad gäller
            inkomst, utbildningsnivå, hälsa och förväntad livslängd. Bostadssegregationen
            behöver brytas, med en politik för minskade klyftor och ett förändrat
            bostadsbyggande med fokus på en jämlik och hållbar stadsutveckling.
            För detta krävs insatser i såväl socioekonomiskt eftersatta som
            mer välbärgade områden, något som förutsätter en tydlig offentlig
            styrning, reglering och planering. Stat och kommun måste därför
            ta ett större ansvar – staten för finansieringen och kommunerna
            för en bostadsförsörjning som omfattar alla invånare, oavsett
            inkomst.
          </p>
          <p xml:id="i-7Q34LQdQDyZshvxA7uNrUm">
            I dag står bygg- och fastighetssektorn för omkring 20 procent
            av Sveriges totala utsläpp av växthusgaser. Därutöver bidrar sektorn
            till stora utsläpp utomlands genom import av byggprodukter. Av
            de totala utsläppen från sektorn står byggverksamhet och uppvärmning
            för ca 40 procent vardera. Om vi ska nå det klimatmål som riksdagen
            slagit fast måste bygg- och fastighetssektorn minska sin klimatpåverkan
            ur ett livscykel­perspektiv. För det krävs ett mer hållbart byggande
            och en ökad energieffektivisering, vilket också förutsätter högre
            krav och statliga styrmedel. I denna motion redogör vi för vår
            bostadspolitik och vad vi anser bör göras för att skapa bra bostäder
            för alla.
          </p>
          <head type="h1" xml:id="i-V1UQkqQgrAqbziqhffRS6G">
            4 Bostaden är en social rättighet
          </head>
          <p xml:id="i-GWFKUhxwXh3kuemeP9opC3">
            I FN:s deklaration om de mänskliga rättigheterna slås fast att
            rätten till bostad är en grundläggande mänsklig rättighet och
            av den svenska regeringsformen framgår att det allmänna ska trygga
            rätten till bl.a. bostad (1 kap. 2 § RF). Men i verklighetens
            Sverige förvägras allt fler rätten till ett eget hem, trots regeringsformens
            tydliga formulering.
          </p>
          <p xml:id="i-ACCu78hCJku4LgJ59pEC33">
            Under efterkrigstiden lades den svenska bostadspolitiken om.
            Den tidigare marknadsstyrda bostadspolitiken hade lett till svår
            trångboddhet, undermåliga boendemiljöer och ockerhyror. Med den
            nya inriktningen blev bostadspolitiken i stället en naturlig del
            av den generella välfärdspolitiken: aktiv, omfattande och utan
            inslag av särlösningar för låginkomsthushåll.
          </p>
          <p xml:id="i-33uSKk7aMngiYGc7HhXNFr">
            Samhället tog ansvar för att folket skulle ha bra bostäder med
            god standard till rimliga kostnader. Staten såg till att rättsliga
            och finansiella instrument fanns till­gängliga för bostadsbyggandet
            och kommunerna ansvarade för planering och genom­förande. I början
            av 1970-talet, när miljonprogrammet avslutades, var bostadsbristen
            väsentligt mindre. Utan en statlig bostadspolitik, med aktiva
            insatser och omfattande statligt stöd, hade detta inte varit möjligt.
          </p>
          <p xml:id="i-Bs5EoQFVqUn8KFffqtWf39">
            År 2021 är bostadspolitiken varken tillräckligt aktiv eller tillräckligt
            omfattande. Ända sedan 1990-talet, då den statliga bostadspolitiken
            åter igen ersattes med ett marknadsstyrt bostadsbyggande, har
            bostadsbristen och bostadssegregationen ökat. Och i dag hörs allt
            fler röster som än en gång vill se särlösningar, s.k. social housing,
            för personer utan kapital och/eller med låg inkomst. Från att
            ha varit en grundbult i svensk välfärdspolitik har bostaden alltså
            än en gång kommit att hanteras som ett simpelt investeringsobjekt
            på en marknad.
          </p>
          <p xml:id="i-6ktMYF37LnYvUnwLmxPrP1">
            Denna marknads ensidiga vinstintresse, och näst intill totala
            avsaknad av socialt ansvarstagande, har än en gång visat sig stå
            i vägen för att lösa bostadsbristen för väldigt många medborgare.
            Det byggs för lite, för sakta och för dyrt.
          </p>
          <p xml:id="i-5LoSgHyMaacwyFdq8iNNbo">
            De senaste decennierna har bostadspolitik blivit en alltmer polariserad
            fråga, mellan dom som har och dom som inte har. Ska staten bidra
            till investeringar i billiga hyres­rätter med låga hyror, eller
            ska man kanske i stället satsa miljarder på att betala köks­renoveringar
            för höginkomsttagare?
          </p>
          <p xml:id="i-Bjg6jqxJrQf8aFePfpJK7c">
            Vänsterpartiet håller fast vid vår syn på bostaden som en grundläggande
            rättighet. Vi menar med bestämdhet att bostaden aldrig kan jämföras
            med andra handelsvaror och att bostadsbristen därför måste mötas
            med ökat politiskt ansvarstagande. Gemensamt måste vi återskapa
            en statlig bostadspolitik enligt principen om generell välfärd.
          </p>
          <p xml:id="i-2KnxxUTqVBQdw2x2VNURud">
            I ett rikt land som Sverige borde det vara en självklarhet att
            alla invånare har ett tryggt boende. En politik med olika typer
            av särlösningar för vissa grupper står i mot­sättning till allt
            Vänsterpartiet tror på. Vi anser därför att frågan om att bygga
            bort bostadsbristen, framför allt med hyresrätter som vanliga
            löntagare har råd med, ska prioriteras.
          </p>
          <head type="h2" xml:id="i-7dvDMJJVEngusqtKmDtztx">
            4.1 Nytt bostadspolitiskt mål
          </head>
          <p xml:id="i-TxzwrcTixonJzzpW44mLdk">
            Det bostadspolitiska mål som riksdagen antagit återspeglar inte
            de samhällsbehov och utmaningar som bostadsbyggandet kräver. Vi
            vill därför ersätta nuvarande mål med följande: Alla ska ges förutsättningar
            att leva i goda bostäder till rimliga kostnader och i en stimulerande
            och trygg miljö inom långsiktigt hållbara ramar. Boende- och be­byggelsemiljön
            ska utgå ifrån människors behov, bidra till jämlika förhållanden
            och särskilt främja en god uppväxt för barn och ungdomar. Vid
            planering, byggande och förvaltning ska en ekologiskt och socialt
            hållbar utveckling vara grunden för verksamheten.
          </p>
          <p xml:id="i-SvvmmBTi9Pc5Qf5rHg6AFX">
            Vad som ovan anförts om ett nytt bostadspolitiskt mål bör riksdagen
            ställa sig bakom och ge regeringen till känna.
          </p>
          <head type="h2" xml:id="i-XrDcj8VBMwoG7QovyLHGMF">
            4.2 Nationell strategi för att säkerställa allas rätt till bostad
          </head>
          <p xml:id="i-PnWGhWbW8gRTosPBmfm1m">
            I mars 2019 riktade FN:s dåvarande rapportör för bostadsfrågor,
            Leilani Farha, skarp kritik mot regeringens bostadspolitik. I
            ett brev till regeringen uttrycker Farha en särskild oro över
            de lagar och policyer som har gjort att globalt kapital kunnat
            investeras i bostäder som säkerhet för finansiella instrument.
            Den s.k. finansialiseringen av bostadsmarknaden, som detta är
            ett uttryck för, får enligt Farha katastrofala konse­kvenser för
            hyresgästerna. Fenomenet är inget nytt och inget unikt för Sverige
            – fastighetsspekulation på bekostnad av hyresgästers trygghet
            sker över hela världen, vilket bl.a. skildras i dokumentärfilmen
            ”Push”.
          </p>
          <p xml:id="i-vXDdhtG2tTZHUxQwhYk5t">
            Ett tydligt exempel på detta är den utveckling vi sett på senare
            år i Sverige där riskkapitalbolagsägda fastighetsbolag köper upp
            hyresfastigheter, renoverar lägen­heterna och höjer hyrorna kraftigt.
            De hyresgäster som inte klarar av att betala de högre hyrorna
            tvingas flytta. Fenomenet kallas renovräkning och har drabbat
            många hyres­gäster runt om i Sverige. Farha är bekymrad över att
            regeringen har accepterat finansia­liseringen av bostadsmarknaden
            och inte gjort några försök att reglera problemet – i synnerhet
            då regeringen, enligt såväl internationella konventioner som regeringsformen,
            ska trygga rätten till bostad.
          </p>
          <p xml:id="i-HAX6hzCK1m83E86ym4LnN7">
            I brevet uppmanar Farha regeringen att dels erkänna den inverkan
            som finansialiser­ingen av bostadsmarknaden har på bostaden som
            en social rättighet, dels vidta åtgärder för att återupprätta
            bostaden som en social rättighet. Om regeringen misslyckas lever
            Sverige, enligt Farha, inte upp till sina åtaganden vad gäller
            internationella konven­tioner. Regeringens svar på Farhas brev
            var kortfattat och passivt, vilket visar att regeringen inte verkar
            ta frågan på allvar.
          </p>
          <p xml:id="i-JSWdqQm3oCmptB1uAbjCE3">
            Farha har därefter, i samband med besök i Sverige, framhållit
            att regeringen bör ta fram en nationell strategi för att säkerställa
            allas rätt till en bostad till en överkomlig kostnad. Vänsterpartiet
            delar FN-rapportören Farhas uppfattning. Strategin bör ligga till
            grund för regeringens övergripande bostadspolitik.
          </p>
          <p xml:id="i-SDdvCwU8TQa8bgeEbFK9mf">
            Regeringen bör ta fram en nationell strategi för att säkerställa
            allas rätt till en bostad till en överkomlig kostnad. Detta bör
            riksdagen ställa sig bakom och ge regeringen till känna.
          </p>
          <head type="h2" xml:id="i-CxEXkaReDmcSdLE6NKhLLx">
            4.3 Nationell bostadsförsörjningsplan
          </head>
          <p xml:id="i-EoVdnyvrvDqB7iBWh44Ndm">
            I Sverige har kommunerna en central roll för bostadsförsörjningen.
            Kommunerna har genom planmonopolet makten över den lokala fysiska
            planeringen. Genom att styra hur marken används kan kommunen påverka
            omfattningen av och inriktningen på bostads­byggandet. På bostadsmarknaden
            kan kommunerna med hjälp av allmännyttan påverka tillgången på
            och fördelningen av hyresbostäder. Med dessa två verktyg – planmono­polet
            och allmännyttan – har kommunerna starka styrmekanismer för att
            påverka människors möjligheter att få en bostad.
          </p>
          <p xml:id="i-UZiXYazmcFKrqu9VHDsmjB">
            Över tid har kommunernas bostadsförsörjningsåtagande förändrats.
            När man under efterkrigstiden använde sina verktyg för att planera
            och bygga bra bostäder för alla, har man de senaste 30 åren i
            stället låtit bostadsbyggandet helt ske på marknadens villkor.
            Kommunal mark har blivit en viktig handelsvara, inte minst för
            kommuner med behov av att stärka sin ekonomi. Samtidigt har allmännyttan,
            genom Allbolagens krav på affärsmässighet, reducerats till en
            i mängden av marknadsaktörer. Sammantaget har detta påverkat kommunernas
            möjligheter att ta sitt bostadsförsörjningsansvar, vilket inte
            minst har drabbat resurssvaga grupper som inte har råd att efterfråga
            bostäder på marknadens villkor.
          </p>
          <p xml:id="i-Hp8AcMrtuDRTvRoHg6sypD">
            Mot bakgrund av bristerna i kommunernas bostadsförsörjning tillsatte
            S‑MP‑reger­ingen en utredning med uppdrag att kartlägga hur kommunerna
            arbetar med bostads­försörjningen för grupper med svag ställning
            på bostadsmarknaden (dir. 2017:85). I sitt slutbetänkande föreslog
            utredningen ett helt nytt arbetssätt för att få staten och kommu­nerna
            att ta ett gemensamt ansvar och skapa en samsyn kring vad bostadsbristen
            består i och hur den ska lösas på alla nivåer i det offentliga
            Sverige. I centrum för detta arbets­sätt återfinns regionerna.
            För att reglera det gemensamma arbetssättet föreslår utred­ningen
            en ny bostadsförsörjningslag (SOU 2018:35).
          </p>
          <p xml:id="i-N92mMKRJukTHeAziKDUBUG">
            SOU 2018:35 har ännu inte resulterat i någon proposition, men
            Vänsterpartiet anser att förslagen i utredningen är ett steg i
            rätt riktning. Dock anser vi att det behövs ett tydligare nationellt
            ansvar för bostadsförsörjningen än vad som föreslås i utredningen.
            Att lägga ansvaret på enskilda kommuner och regioner är inte hållbart
            – bostads­försörjningen är i högsta grad en nationell angelägenhet.
          </p>
          <p xml:id="i-AxNhZ1DSEVQnymRmbuzQYt">
            Delegation Bostad 2030 har, på uppdrag av Hyresgästföreningen,
            tagit fram en ny kunskapsbaserad bostadspolitik. Bland annat föreslog
            man i sitt slutbetänkande (Delegation Bostad 2030, 2018: Dags
            för en ny bostadspolitik) att det bör skapas en formaliserad process
            kring den nationella bostadsförsörjningsplanen där myndigheter,
            länsstyrelser, regioner och kommuner ingår. Vänsterpartiet anser
            att delegationens förslag om en nationell bostadsförsörjningsplan
            är ett bra sätt att tydliggöra statens ansvar för bostadsförsörjningen.
          </p>
          <p xml:id="i-8PMriptXKPAKugiXWHp5Cr">
            Regeringen bör årligen lämna en skrivelse till riksdagen där
            regeringens nationella bostadsförsörjningsplan fastslås samt vid
            obalans mellan utbud och efterfrågan presen­tera en handlingsplan.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-EARx1CzNB1M5R89HCXUNdk">
            4.4 Bostadssocial utredning
          </head>
          <p xml:id="i-JHTyfkGgP8eVyLVCZMHJyw">
            I början av 1930-talet präglades den svenska bostadsmarknaden
            av bostadsbrist, trångboddhet och ojämlikhet. För att kartlägga
            problem och ta fram förslag på åtgärder tillsatte den socialdemokratiska
            regeringen en utredning – den s.k. bostadssociala utredningen.
            I utredningen ingick radikala ekonomer, arkitekter och byggmästare.
            Utredningen, som verkade under åren 1933‑1947, lade grunden för
            den generella bostadspolitik som etablerades under efterkrigstiden.
            Samhället tog ansvar för att alla, oavsett inkomst, skulle garanteras
            en bra bostad. Successivt byggdes bostadsbrist och trångboddhet
            bort.
          </p>
          <p xml:id="i-GyZLHfxTeuoVoGuGUow2b8">
            I dag präglas svensk bostadsmarknad återigen av bostadsbrist
            och trångboddhet. Bostadsbristen slår hårdast mot de grupper i
            samhället som har lägst inkomster: unga, nyanlända, ensamstående,
            sjukskrivna och arbetslösa. Dessa grupper har svårt att efterfråga
            de bostäder som byggs. Kommunernas bostadssociala verktyg, såsom
            sociala kontrakt och sociala förturer, räcker inte för att garantera
            alla medborgare en bostad. Samtidigt har allmännyttans roll förändrats
            genom krav på affärsmässighet, vilket påverkar de kommunala bostadsbolagens
            möjlighet att ta socialt ansvar. Samman­fattningsvis befinner
            vi oss i ett läge där stora grupper inte kommer in på bostads­marknaden
            utan är hänvisade till otrygga boendelösningar och trångboddhet.
            Bostads­marknaden präglas därmed återigen av ojämlikhet – en ojämlikhet
            nära länkad till de inkomst- och förmögenhetsklyftor som ökat
            i Sverige de senaste decennierna.
          </p>
          <p xml:id="i-X7v1XX1f1gf4SVKW2f5nd3">
            Allt fler röster höjs nu för att tillsätta en ny bostadssocial
            utredning med uppdrag att dels undersöka hur situationen ser ut,
            dels ta fram konkreta förslag för att alla med­borgare, oavsett
            inkomst, ska garanteras en bostad. Förslaget om att tillsätta
            en bostads­social utredning har framförts av såväl forskare som
            myndigheter (se exempelvis Dagens Samhälle 2019-02-08 och Länsstyrelsen
            i Stockholms rapport 2019:13).
          </p>
          <p xml:id="i-BX9K94iwwPcpTtE1b1HkTw">
            Vänsterpartiet har tidigare föreslagit att regeringen ska tillsätta
            en ny bostadssocial utredning. Dels bör det kartläggas hur boendeproblemen
            yttrar sig och deras bakom­liggande orsaker, dels bör förslag
            på åtgärder för att komma till rätta med problemen läggas fram
            (mot. 2019/20:1621).
          </p>
          <p xml:id="i-7Njx5cV68kDFbZxMwvidct">
            I maj 2020 tillsatte S-MP-regeringen en utredning som ligger
            i linje med vårt förslag: En socialt hållbar bostadsförsörjning
            (dir. 2020:53). Uppdraget ska redovisas senast den 8 november
            2021. Vänsterpartiet välkomnar utredningen men anser, i likhet
            med Sveriges Allmännytta, att direktivet saknar ett helhetsperspektiv
            på bostads­försörjningen. Exempelvis berörs inte frågan hur riksdagens
            bostadspolitiska mål ska uppnås, inte heller vilka roller marknaden
            respektive politiken ska ha för att bygga de bostäder som behövs.
          </p>
          <head type="h1" xml:id="i-3pKHhZHVS5hqNVgCkpZNmw">
            5 Bygg bort bostadsbristen
          </head>
          <p xml:id="i-PUZFKDjZzXGP1JBUoosXtD">
            Enligt Boverkets senaste bostadsmarknadsenkät anger 207 av de
            288 kommuner som besvarat frågan (70 procent) att det råder underskott
            på bostäder på den lokala bostads­marknaden. Bristen är värst
            i storstadsregionerna och på högskoleorter, men även många mindre
            kommuner har underskott på bostäder. Sammantaget bor omkring 90
            procent av landets befolkning i kommuner med bostadsbrist (Boverket
            2021: Bostads­marknadsenkäten 2021).
          </p>
          <p xml:id="i-FnUK3NHp6TjUGKLzeeEzjc">
            De senaste åren har det byggts många nya bostäder, men mycket
            av det som byggts har varit för dyrt för stora grupper i samhället.
            Nu sjunker efterfrågan på dessa bostäder men behovet av nya bostäder
            är fortfarande mycket stort. Det är kort sagt brist på bostäder
            som folk har råd att efterfråga, framför allt hyresrätter med
            rimliga hyror.
          </p>
          <p xml:id="i-LMCPmCnm4ytUF9dC5YHn2C">
            Bostadsbristen begränsar människors möjligheter att ta ett jobb,
            studera och etableras i det svenska samhället. Därigenom påverkas
            individernas frihet, ekonomins tillväxt och samhällets utveckling
            negativt. Det leder till ökade klyftor och segregation och till
            ökad trångboddhet.
          </p>
          <p xml:id="i-AQcFxWLFAMcmBUYm12YBLT">
            Bristen på bostäder, framför allt hyresrätter, är även en hämmande
            faktor för kommuners och regioners utveckling. Människor måste
            kunna flytta dit där jobb och utbildningsplatser finns. Arbetsmarknaden
            påverkas negativt när inte minst yngre personer tvingas tacka
            nej till arbeten för att de saknar bostad. I en undersökning som
            gjorts på uppdrag av Hyresgästföreningen uppger sju av tio tillfrågade
            arbetsgivare i landets tre storstadsregioner att bostadsbristen
            i någon mån försvårar möjligheterna att rekrytera personal. Vidare
            har HSB låtit beräkna konsekvenserna av bostadsbristen för tillväxten
            i Stockholmsregionen den närmaste tjugoårsperioden. Kostnaden
            uppskattas till flera hundra miljarder kronor. Även om man bör
            använda den här typen av siffror med en viss försiktighet kan
            man konstatera att bostadsbrist påverkar samhällets ekonomi och
            funktion negativt.
          </p>
          <p xml:id="i-5wQ8F5Zwkfo3ehKvKvYd51">
            Senaste årets prognoser och statistik från Boverket visar på
            en positiv utveckling som vi måste värna (https://www.boverket.se/sv/om-boverket/publicerat-av-boverket/publikationer/2021/boverkets-indikatorer-juni-2021).
            Nu är inte läge att plocka bort investeringsstöd, som de borgerliga
            partierna ständigt motionerar om.
          </p>
          <p xml:id="i-Aws7J1KnUnQxNJRxW5dzNa">
            Boverket uppskattar att det behöver byggas i snitt ca 59 000
            bostäder per år fram till 2029. Tre av fyra bostäder behöver tillkomma
            i storstadsregionerna. Under 2020 färdig­ställdes 54 100 bostäder
            (nybyggnad samt tillskott genom ombyggnad) och i år är prog­nosen
            ungefär densamma. Året därpå, alltså 2022, beräknas preliminärt
            57 500 bostäder stå färdiga.
          </p>
          <p xml:id="i-64ANGCU5GqYGJVSS9iEoA8">
            Vänsterpartiet gläds självklart åt att nyproduktionen av bostäder
            ökar och åt att en så stor andel är hyresrätter. Viktigt att notera
            är att de hyresrätter som byggs fortfarande alltför ofta är för
            dyra för en vanlig löntagare att efterfråga. Mellan åren 2016
            och 2020 beviljades drygt 13 miljarder kronor i investeringsstöd
            till 38 300 bostäder. Under 2021, fram t.o.m. den 31 juli, har
            stöd beviljats med 4 miljarder kronor för närmare 11 000 bostäder.
            Stödet bidrar till att upprätthålla byggtakten och det finns all
            anledning att fortsätta vidareutveckla, och i vissa fall även
            utvidga, dagens stöd så att hyrorna framöver kan pressas.
          </p>
          <head type="h2" xml:id="i-EtvxHH4aWNwhDUcGooM5Je">
            5.1 Tidigare bostadspolitiska satsningar
          </head>
          <p xml:id="i-Q5LEaHMQejzteCmNy3U6kN">
            Under förra mandatperioden genomförde Vänsterpartiet och S-MP-regeringen,
            inom ramen för budgetsamarbetet, de största bostadspolitiska satsningarna
            på 20 år. Vi införde bl.a. ett investeringsstöd för hyresrätter
            och studentbostäder, ett stöd för renovering och energieffektivisering
            av flerbostadshus i miljonprogramsområden och en byggbonus till
            de kommuner som planerar för och bygger bostäder. Våra gemensamma
            satsningar har gett resultat. Rekordmånga nya bostäder har byggts,
            varav många hyresrätter. Eftersatta flerbostadshus har renoverats
            och energieffektiviserats. Kommuner planerar för fler bostäder
            och tar ansvar för bostadsförsörjningen i större utsträckning
            än tidigare.
          </p>
          <p xml:id="i-JJKN7peRqJE8n9xJxnyfgX">
            I budgeten för 2019, som byggde på Moderaternas och Kristdemokraternas
            budgetmotion, avvecklades samtliga bostadspolitiska satsningar.
            Som ett resultat av januariöverenskommelsen mellan S, MP, C och
            L har investeringsstödet för hyres­bostäder och studentbostäder
            återinförts. Vänsterpartiet välkomnar detta men kan konstatera
            att betydligt fler insatser behövs för att bygga bort bostadsbristen
            och rusta upp det befintliga bostadsbeståndet.
          </p>
          <head type="h2" xml:id="i-4PAgq7u2pcXgJvwt12YzbP">
            5.2 Ytterligare bostadspolitiska satsningar krävs
          </head>
          <p xml:id="i-Musk3Fez6PRHKs7gfngU9r">
            För Vänsterpartiet är det uppenbart att det krävs ytterligare
            bostadspolitiska satsningar. Dels för att upprätthålla en hög
            byggtakt och bygga de bostäder som behövs, främst hyresrätter
            med rimliga hyror, dels för att energieffektivisera och renovera
            det befintliga beståndet.
          </p>
          <p xml:id="i-FEbyQiuYzMvQM23hrHm8SE">
            Genom att utöka och bredda de bostadspolitiska satsningarna kan
            vi minska bostadsbristen, genomföra nödvändiga renoveringar och
            samtidigt ge en nödvändig injektion i svensk ekonomi efter coronakrisen.
            Vi vill genomföra fyra stora sådana satsningar.
          </p>
          <p xml:id="i-JPyJ51P2oK8QVFiewebvm9">
            För det första vill vi utöka och förbättra det statliga investeringsstödet
            för hyres­bostäder. Reglerna för investeringsstödet bör ändras
            i enlighet med förslaget i SOU 2017:108, så att en viss del av
            stödet betalas ut i förväg. Det ökar möjligheterna att använda
            investeringsstödet som eget kapital under byggtiden och underlättar
            därmed finansieringen.
          </p>
          <p xml:id="i-LsDFDbxA7ZvV7XSCCmuD3Q">
            Utöver det måste investeringsstödet för anordnade av hyresrätter
            och bostäder för studerande mycket tydligare än idag knytas till
            klimatmålen. Högre krav på klimat­smarta bostäder ska ställas
            i samband med att stöd beviljas.
          </p>
          <p xml:id="i-34v5HzG3eYrEthN91bogo9">
            För det andra vill vi utöka stödet för energieffektivisering
            och renovering av fler­bostadshus och utomhusmiljöer. Stora delar
            av det svenska miljonprogrammet är i behov av renovering, effektivare
            energianvändning och förbättrade utomhusmiljöer. För 140 000 lägenheter
            är renoveringsbehovet akut enligt en rapport från det statliga
            forskningsinstitutet Rise. Boverket beräknar kostnaderna för renoveringar
            av miljon­programmen till mellan 300 och 500 miljarder kronor.
            Ett riktat statligt stöd med fokus på renovering är helt avgörande
            för att åtgärda behoven.
          </p>
          <p xml:id="i-8VE6bfEPZQgGS3PqBRGak">
            För det tredje vill vi införa statliga topplån för nyproduktion
            av hyresrätter. Fram till början av 1990-talet gav staten omfattande
            subventioner och förmånliga lån till bygg­bolag i syfte att bygga
            bostäder. Detta stöd avskaffades av den borgerliga regeringen
            under åren 1991–1994. Bostadsbyggandet har därefter skett på marknadens
            villkor och finansieringsansvaret har flyttats över på hushållen.
            Sammantaget har detta lett till minskad nyproduktion av hyresrätter
            och högre skuldsättning för hushållen. För att ytterligare stimulera
            byggandet av hyresbostäder vill vi att staten ska ta över delar
            av risken för hyresrättens finansiering genom att erbjuda topplån
            med låg ränta som ersätter större delen av det egna kapitalet
            för byggbolagen. Med ett statligt utfärdat topplån på 25 procent
            av investeringen återstår 5 procent för investeraren att skjuta
            till. Resterande 70 procent ska som i dag finansieras av banksektorn.
          </p>
          <p xml:id="i-XyDyrWGPA27QgrKmA6p8bH">
            För det fjärde vill vi införa ett investeringsstöd för uppförande
            av klimatsmarta flerbostadshus trä. Se vidare under avsnitt 6.1
            i denna motion.
          </p>
          <p xml:id="i-97nsCJzEtDqmjHnFBgn85P">
            I vår budgetmotion för utgiftsområde 18 år 2022 (2021/22:3271)
            redogör vi närmre för nämnda satsningar.
          </p>
          <head type="h2" xml:id="i-2NmDpkuE1LmgckqYF91R3j">
            5.3 Balans mellan hyresrätt och bostadsrätt
          </head>
          <p xml:id="i-HSmF7WcqYrU7SD6MQ2vGeQ">
            Vänsterpartiet anser att politiken har ett stort ansvar för att
            det byggs fler bostäder men också för att rätt typ av bostäder
            byggs. Det som framför allt behövs är hyresrätter med rimliga
            hyror. För att bygga dessa bostäder behöver politiken ta ansvar
            både genom olika former av stöd och genom tydligare styrning.
          </p>
          <p xml:id="i-Ds4KDdR6QCEFk8s2SWY62C">
            På initiativ från Vänsterpartiet har riksdagen fattat beslut
            om att minst hälften av de bostäder som byggs ska vara hyresrätter
            (bet. 2016/17:CU14). Det är ett bra första steg men vi anser att
            mer behöver göras. Det krävs en tydlig åtgärdsplan samt en tidsplan
            för att åstadkomma en mer jämlik balans mellan hyresrätt och bostadsrätt.
          </p>
          <p xml:id="i-9hdSvzQRSXya5CfQaSUmTz">
            Regeringen bör återkomma med en åtgärdsplan och tidsplan för
            en mer jämlik balans mellan hyresrätt och bostadsrätt. Detta bör
            riksdagen ställa sig bakom och ge regeringen till känna.
          </p>
          <head type="h2" xml:id="i-7i1bLAWs7XYX9XyArgVMgV">
            5.4 Utred Wienmodellen
          </head>
          <p xml:id="i-6yWcuXmgB929T9L4jdD9ek">
            I Österrikes huvudstad Wien förs sedan lång tid tillbaka en medveten,
            social bostads­politik. Fokus ligger på hyresbostäder, vars andel
            av det totala bostadsbeståndet är exceptionellt stor. I Wien utgör
            hyresbostäder mer än 80 procent av det totala beståndet (Hyresmarknaden
            i sex storstäder, Rapport från Fastighetsägarna 2018).
          </p>
          <p xml:id="i-LEc2Dd5Nwm6NtQaS1Q8qJr">
            Att hyresbostäder är normen är ett arv från det tidiga 1900-talet,
            då den dåvarande stadsledningen inledde ett omfattande byggprogram
            i syfte att resa ”bostadspalats” åt folket. En expansiv bostadspolitik
            har varit den politiska normen i staden sedan dess, med god tillgång
            till bostäder med låga hyror. Hyresbeståndet består främst av
            sociala bostäder med låga hyror. Hela 42 procent av hyreslägenheterna
            är sociala och 60 procent av invånarna bor i den sociala bostadssektorn
            (Rapport från riksdagens utredningstjänst, 2021-08-18).
          </p>
          <p xml:id="i-JQZew49gsVf7ck7dhRb4TV">
            Bostadsbyggandet planeras utifrån fyra övergripande principer:
            det ska vara kostnadseffektivt, socialt hållbart, estetiskt och
            klimatsmart. Systemet bygger på en finansieringsmodell där det
            offentliga tar huvudansvar. Nyproduktionen av hyresrätter finansieras
            dels via statliga bostadsfinansieringsbidrag (vilka finansieras
            med en statlig löneskatt motsvarande 0,05 procent av inkomsten),
            dels via bostadssubventioner (motsvarande 5 procent av Wiens totala
            budget).
          </p>
          <p xml:id="i-UNywcGRBxryURa6mzdpQqi">
            Byggbolagen erbjuds förmånliga lån motsvarande 30–50 procent
            av investerings­kostnaden. Återbetalningsperioden är 35 år med
            en fast ränta om 1 procent. Villkoret för att ta del av lånen
            är att hyrorna inte höjs högre än lägenheternas självkostnad.
            Bygg­bolagen tillåts göra vinst, men bara en högst marginell sådan.
            Sammantaget möjliggör Wienmodellen en hög nyproduktion av hyresrätter
            med rimliga hyror för att möta medborgarnas behov.
          </p>
          <p xml:id="i-QyHhs7GGGXA54AS5uynqyU">
            Wienmodellen kan sammanfattas i två principer: bredd och långsiktighet.
            Bredd såtillvida att det är en modell för de många, inte enbart
            för de få. Modellen möjliggör att även låginkomsttagare har råd
            att flytta in i en nybyggd lägenhet. Långsiktighet såtill­vida
            att bostadsbyggandet ses som något som ska ge långsiktig nytta,
            inte generera kortsiktiga vinster (Pelling 2019: Wienmodellen
            – Inspiration till en ny social bostadspolitik).
          </p>
          <p xml:id="i-PrbkwbtG6yGqo9xaGu67ka">
            Det är sällan möjligt eller önskvärt att kopiera andra länders
            system och metoder vad gäller t.ex. bostadsförsörjning och hyressättningssystem.
            Men man kan både inspireras och lära av varandra och Vänsterpartiet
            anser att svensk bostadspolitik har mycket att lära av den bostadspolitik
            som förs i Wien, i synnerhet vad gäller finansieringen av nyproduktion
            av hyresrätter.
          </p>
          <p xml:id="i-ArkMtN8HcfCjXWg47LML3D">
            Regeringen bör därför tillsätta en utredning med uppdrag att
            dels studera Wien­modellen med fokus på finansieringen av nyproduktion
            av hyresrätter, dels föreslå hur motsvarande modell skulle kunna
            tillämpas i Sverige. Detta bör riksdagen ställa sig bakom och
            ge regeringen till känna.
          </p>
          <head type="h2" xml:id="i-FC3yj9shgdNyQymWPJCJ3z">
            5.5 Ett statligt byggbolag
          </head>
          <p xml:id="i-7ztBdNrJPb989RpRgQD8gD">
            Den svenska byggmarknaden domineras av fyra stora företag: Peab,
            Skanska, NCC och JM. Även om marknadskoncentrationen inom den
            svenska byggsektorn har minskat över tid så är den fortfarande
            relativt hög. Om man utgår från hela byggbranschens nettoomsättning
            på ca 500 miljarder kronor 2016 har de fyra största företagen
            en marknadsandel om ca 23 procent. Marknadskoncentrationen är
            särskilt hög inom anläggningsbranschen (Konkurrensverket 2018:
            rapport 2018:7).
          </p>
          <p xml:id="i-EMNWFVG9rNeMKNwo9qVFFb">
            Att fyra bostadsjättar kontrollerar bostadsmarknaden innebär
            inte bara svårigheter för mindre aktörer. Genom höga vinstmarginaler
            på uppemot 20 procent pressas både bostadspriser och hyror uppåt.
            Flera aktörer, däribland Sveriges Allmännytta, har uttryckt oro
            för att det inte bara påverkar bostadsbyggandet utan också samhälls­byggandet
            i stort och i förlängningen svensk konkurrenskraft. Det är tydligt
            att det behövs åtgärder för att sätta tryck på byggbolagen att
            öka produktiviteten. Vänster­partiet vill därför se ett statligt
            allmännyttigt byggbolag med uppgift att bygga lägenheter, främst
            hyresrätter, som alla ska ha råd att efterfråga.
          </p>
          <p xml:id="i-Gz1DQfChX1Yw5DnFuiN658">
            Bolaget ska vara affärsdrivande men ha måttliga avkastningskrav.
            Vi kan konstatera att såväl LO som Byggnads har presenterat liknande
            förslag (LO 2019: Program för jämlikhet; Byggnads 2019: Bostäder
            åt alla! Sverige behöver en [ny] bostadspolitik).
          </p>
          <p xml:id="i-Urz6hbmbsHmaw3wrfscKmQ">
            Ett statligt byggbolag skulle både ge en bättre möjlighet till
            politisk styrning och säkra långsiktigheten i samhällsbyggandet.
            I dag styr konjunkturen byggandet men en statlig aktör skulle
            kunna säkerställa en jämnare byggtakt, vilket i förlängningen
            är positivt även för andra inom byggbranschen. Ett statligt byggbolag
            kan också ta regionala hänsyn och agera på ett sätt som gynnar
            hela landet. Det skulle t.ex. kunna satsa på områden som andra
            byggbolag bedömer som riskabla, exempelvis mindre landsbygdskommuner.
          </p>
          <p xml:id="i-SJ3vesyubwvMov5HhU2KMV">
            Regeringen bör se över hur ett statligt byggbolag med uppgift
            att bygga främst hyresrätter, som vanliga löntagare ska ha råd
            att efterfråga, kan upprättas. Detta bör riksdagen ställa sig
            bakom och ge regeringen till känna.
          </p>
          <head type="h1" xml:id="i-GjNktQKMUHaBh8YbT3oYqu">
            6 Markpolitiken – ett viktigt verktyg för kommunerna
          </head>
          <p xml:id="i-WtE5F3Et4MJeFGcWmMA1xi">
            Kommunerna har en viktig roll när det gäller att öka bostadsbyggandet.
            Det är bl.a. kommunerna som tar fram detaljplaner som anger hur
            områden ska bebyggas. Ska det byggas fler bostäder behöver planberedskapen
            vara god. Samtidigt behöver kommu­nerna ha bra markpolitiska verktyg
            för att bygga de bostäder som behövs. Vänsterpartiet kan konstatera
            att kommunernas nuvarande markpolitiska verktyg inte räcker för
            att uppnå ett högt byggande. För att öka bostadsbyggandet bör
            kommunernas verktyg vässas.
          </p>
          <p xml:id="i-BVEqosnMRyNmMj5K54M1g4">
            En förutsättning för att genomföra viktiga samhällsbyggnadsåtgärder
            är att kommu­nen också äger exploaterbar mark. I kommuner som
            blir beroende av enskilda mark­ägares goda vilja att planlägga
            och därefter bygga riskerar bostadsbyggandet att bli ojämnt, oberäkneligt
            och otillräckligt. Kommunernas möjlighet att förvärva attraktiv
            byggmark har dock minskat efter det att den borgerliga regeringen
            avskaffade förköps­lagen 2010. Förköpslagen innebar att kommunen
            hade förköpsrätt till en fastighet vid en överlåtelse som uppfyllde
            de kriterier som lagen uppställde. Lagen var ett viktigt red­skap
            för kommunernas fysiska planering och tätbebyggelseutveckling
            och ett stöd för fler exploateringsavtal. Vänsterpartiet anser
            att en ny förköpslag bör införas i syfte att förbättra kommunernas
            möjligheter att planera för och bygga fler bostäder.
          </p>
          <p xml:id="i-SgCPKe7rEBZzWvBhekZHro">
            Det bör införas en ny förköpslag. Detta bör riksdagen ställa
            sig bakom och ge regeringen till känna.
          </p>
          <p xml:id="i-14FAj8zhhSpZ8Z9K8ksYqs">
            Dagens bostadsbrist driver upp priserna på mark. Detta har fått
            till följd att bygg­herrar som av kommunen har fått tillgång till
            planlagd mark i syfte att bygga på den låter bli att bygga eftersom
            man förväntar sig fortsatt stigande markpriser och högre avkastning
            på sin investering längre fram. Detta har bl.a. bekräftats av
            Dagens Nyheters granskning 2016. Enligt granskningen, som omfattade
            omkring 25 000 bostäder i lägenhetshus som byggdes klart 2015,
            är detta en viktig anledning till att det byggs för lite och för
            sakta (DN 2016-07-31). Att hålla på mark på det här sättet innebär
            att bygg­bar mark inte blir bebyggd trots att det finns ett stort
            behov. Vänsterpartiet kan inte acceptera en ordning där byggherrarnas
            fördröjande vinstupplägg tillåts styra bostads­utbudet samtidigt
            som det råder bostadsbrist i stora delar av landet.
          </p>
          <p xml:id="i-EEoyJ9seb7xfHVRzgcQGmR">
            För att komma till rätta med detta problem har Vänsterpartiet
            tidigare lagt fram förslag till riksdagen om att kommunerna bör
            ges ökade möjligheter att återta en byggherres markanvisning i
            syfte att få tillgång till byggbar mark (mot. 2015/16:373).
          </p>
          <p xml:id="i-8W2vn6dGdwYbqEfaZu6TEi">
            I juni 2017 tillsatte S-MP-regeringen, efter en överenskommelse
            med Vänsterpartiet, en utredning med uppdrag att se över kommunernas
            möjligheter att säkerställa att befintliga byggrätter tas i anspråk
            och bebyggs (dir. 2017:74). Vänsterpartiets riksdags­ledamot Nooshi
            Dadgostar förordnades som särskild utredare. Utredningens betänkande
            presenterades i augusti 2018. Betänkandet innehåller ett antal
            konkreta förslag som syftar till att kommunerna i högre utsträckning
            kan säkerställa att byggrätter tas i anspråk utan onödigt dröjsmål
            (SOU 2018:67). Betänkandet har remissbehandlats men hittills har
            inga förslag lagts fram i riksdagen. Vänsterpartiet anser att
            utredningens förslag bör genomföras i syfte att ge kommunerna
            fler verktyg för att kunna öka byggtakten.
          </p>
          <p xml:id="i-8NxyDPXuoXtK4rPEqG45eM">
            Regeringen bör lägga fram lagförslag i linje med dem som presenterades
            i Bygg­rättsutredningens betänkande (SOU 2018:67). Detta bör riksdagen
            ställa sig bakom och ge regeringen till känna.
          </p>
          <head type="h1" xml:id="i-Qezvfhd5qffCMx1DiTZfdn">
            7 Bättre planering för fler och energieffektiva bostäder
          </head>
          <p xml:id="i-CENvoVa8jS1NDPDtbpCrU9">
            Människors möjligheter att välja hur de vill bo bör stärkas.
            Det är därför angeläget att kommunerna genom en aktiv politik
            bidrar till ett varierat utbud av bostäder och upplåtelseformer.
            På så vis förbättras möjligheterna för den enskilde att få ett
            bra och ändamålsenligt boende. De regler som styr planering och
            byggande måste vara förutsägbara och enhetliga och fylla sitt
            syfte. Reglerna finns till för att skydda människor från dåliga
            bostadsförhållanden samtidigt som utveckling, kvalitet och långsiktig
            hållbarhet ska stimuleras.
          </p>
          <p xml:id="i-1ppgwJGr6DBa4ZfdVm2mz">
            En konkret åtgärd för att styra att det byggs bostäder som människor
            efterfrågar kan vara att förändra plan- och bygglagen så att kommunerna
            ges möjlighet att föreskriva en viss upplåtelseform i detaljplan.
            Förutsättningarna för att använda översiktsplaner på motsvarande
            sätt bör också ses över.
          </p>
          <p xml:id="i-9YV8j3AFCv3a8Z7VzZ8743">
            I januari 2017 tillsatte S-MP-regeringen en utredning med uppdrag
            att bl.a. se över och lämna förslag på hur översiktsplaneringen
            kan utvecklas (dir. 2017:6). Utredningen föreslår bl.a. en ny
            lag som innebär att kommunen ska kunna bestämma att bostäder som
            byggs på mark som kommunen eller ett kommunalt aktiebolag äger
            bara ska få upplåtas med hyresrätt. Ett sådant beslut ska även
            gälla mot en ny ägare av marken. Det gör det lättare för kommunen
            att säkerställa att marken kommer att bebyggas med hyresrätter,
            om kommunen har satt upp detta som ett villkor i samband med försäljningen
            av marken.
          </p>
          <p xml:id="i-DZSm4xGreXVY7PSDJKEKMU">
            Förslaget ligger i linje med vad Vänsterpartiet föreslagit tidigare,
            dvs. att kommunen ska ges rätt att föreskriva en viss upplåtelseform
            i detaljplan (mot. 2015/16:373). Utredningen om en utvecklad översiktsplanering
            har hittills genererat tre propositioner. Av dessa tar ingen upp
            frågan om upplåtelseform. Vid förfrågan i september 2021 meddelar
            ansvarigt departement att ärendet fortfarande är öppet och bereds
            inom Regeringskansliet. Vi förutsätter dock att regeringen avser
            att gå vidare med det förslag som läggs fram i utredningen.
          </p>
          <p xml:id="i-EWEdPU5XswTtBAKWrqLBFC">
            Den nuvarande plan- och bygglagen (PBL) trädde i kraft 2011.
            Under ett flertal år har förändringar i lagen orsakat fördröjningar
            i arbetet då tillämpning ska implemen­teras och rättsprocesser
            fastställa ny praxis. PBL behöver vara ett transparent regelverk
            som innebär både förutsägbara och långsiktiga regler som alla
            aktörer kan lita på och att medborgerligt inflytande, demokrati,
            miljöhänsyn och insyn värnas.
          </p>
          <p xml:id="i-BKYs7nKyvFx9TM7ipW1R5d">
            I februari 2017 tillsatte regeringen en kommitté som har i uppdrag
            att genomföra en systematisk och grundlig översyn av utvalda kapitel
            i plan- och bygglagen, plan- och byggförordningen samt Boverkets
            byggregler och föreskrifter (dir. 2017:22). Även regelverkets
            ändamålsenlighet, effektivitet och omfattning ska utredas. Syftet
            är att modernisera regelverken och gynna ökad konkurrens och ökat
            bostadsbyggande. Uppdraget slutredovisades i december 2019 (SOU
            2019:68). Betänkandet har remiss­behandlats och bereds för närvarande
            inom Regeringskansliet. Vänsterpartiet kommer att ta ställning
            till konkreta förslag från utredningen när de läggs på riksdagens
            bord.
          </p>
          <p xml:id="i-7KYYNcLbQBt3Kis18Ee8aE">
            Den byggda miljön står för en stor del av miljöpåverkan och energianvändningen
            i samhället. För att underlätta den nödvändiga omställningen till
            ett energisystem baserat på förnybara råvaror där de nationella
            miljökvalitetsmålen nås behöver den byggda miljöns energianvändning
            minska. Vänsterpartiet anser att det bl.a. är angeläget att redan
            i detaljplan kunna ställa krav på energieffektivitet, typ av uppvärmning,
            konstruk­tion m.m. Det finns redan exempel på kommuner som ofta
            skriver in den typen av krav i detaljplaner trots att PBL sätter
            klara begränsningar där. Vänsterpartiet anser därför att PBL behöver
            revideras så att det finns möjligheter att ställa denna typ av
            särkrav (och inte bara gestaltningskrav som i dag) och att det
            därmed ska öka förutsättningarna för ett mer hållbart byggande
            som är bättre ur ett energi- och klimatperspektiv.
          </p>
          <p xml:id="i-GiTYE2WNjjL2qtkLHSvmSv">
            Regeringen bör återkomma med ett förslag till ändring i plan-
            och bygglagen som möjliggör att ställa krav på energieffektivitet
            m.m. i detaljplan. Detta bör riksdagen ställa sig bakom och ge
            regeringen till känna.
          </p>
          <head type="h2" xml:id="i-2wSB58At1rW1sH6wyspBGj">
            7.1 Byggande i trä
          </head>
          <p xml:id="i-5psKkPYVrbrLru8iv9sxf3">
            Sverige är ett skogsland med en stark tradition av att bygga
            med trä. Kunskapen är sedan länge hög när det gäller att bygga
            småhus i trä, medan byggandet av flervånings­hus i trä först på
            senare år har utvecklats industriellt. Något som med all sannolikhet
            beror på det förbud som länge fanns om att bygga högre än två
            våningar i trä. Med teknikutvecklingen följde att förbudet togs
            bort 1994 och efter det har utvecklingen snabbt gått framåt. I
            dag byggs såväl höghus som stora offentliga byggnader i trä.
          </p>
          <p xml:id="i-3UsbFP1KUmvghic8moBhSc">
            Det finns en lång rad fördelar med att bygga i trä. Trä är en
            förnybar råvara som tar upp koldioxid under sin växttid och med
            användning i bl.a. träbyggnader binder in denna koldioxid under
            hela sin livstid. Men modernt, industriellt byggande i trä är
            inte bara bra för miljön utan kortar även byggtiderna och därmed
            kostnaderna. Vidare skapar byggande i trä många arbetstillfällen
            i delar av landet där behovet av dessa är stort. Det finns således
            en rad skäl att satsa på ett ökat byggande i trä, inte minst i
            tider av behov av ett stort antal nya, klimatsmarta bostäder.
          </p>
          <p xml:id="i-D9tm342AfeXWwaUAdLYaDk">
            Träbyggandet av flervåningshus står i dag för en marknadsandel
            på 13 procent. Ett ökat byggande i trä är ett viktigt bidrag till
            att lösa behovet av ett ökat bostadsbyggande och en viktig del
            om vi ska nå klimatneutralitet. Enligt branchorganisationen Svenskt
            Trä skulle klimatpåverkan i byggskedet kunna minskas med så mycket
            som 40 procent per år om hälften av Sveriges flerbostadshus byggs
            i trä år 2025 i stället för i andra material.
          </p>
          <p xml:id="i-CK9n424BfTGqfgPTEASRFw">
            Vänsterpartiet tycker självklart att det är bra att regeringen
            har antagit en trä­byggnadsstrategi. Men om byggande i trä ska
            bli ett självklart inslag även i våra storstadsmiljöer tror vi
            att mer måste göras.
          </p>
          <p xml:id="i-4eYV31ToW3X6sPEknfpUDb">
            I vår budgetmotion för utgiftsområde 18 år 2022 (mot. 3271) föreslår
            vi därför att ett nytt investeringsstöd införs för uppförande
            av klimatsmarta flerbostadshus i trä med rimliga hyror. Detta
            i syfte att specifikt stödja och därmed öka det industriella bygg­andet
            av klimatsmarta flerbostadshus i trä. Ett ökat industriellt träbyggande
            skapar förutom klimatsmarta bostäder en bättre balans mellan stad
            och land, när arbetstillfällen och utveckling i högre utsträckning
            främjas även utanför städerna.
          </p>
          <p xml:id="i-6npDK5Y5aZhtZupoLDS191">
            Runt om i landet kämpar majoriteten av kommunerna med sin bostadsbrist.
            Behovet av nya bostäder är stort, samtidigt som många kommuner
            vill minska den klimat­påverkan som byggande ger upphov till.
            Träbyggandet är en viktig del i detta, och flera kommuner har
            formulerat en träbyggnadspolicy eller andra liknande strategier
            i syfte att öka trähusbyggande av flervåningshus.
          </p>
          <p xml:id="i-SmYCGiHETvJSF2rCzXfddq">
            I syfte att öka allt trähusbyggande bör regeringen verka för
            att alla kommuner formulerar en träbyggnadspolicy där såväl småhus
            och flerbostadshus som offentligt tillkomna byggnader hanteras.
            Detta bör riksdagen ställa sig bakom och ge regeringen till känna.
          </p>
          <p xml:id="i-6Hifz6LqpLfAoX7pRzNmkT">
            I syfte att stödja kommunernas arbete med att säkerställa att
            mark tilldelas byggherrar som erbjuder såväl klimatsmart nyproduktion
            som boendekostnader anpassade till folkflertalet inrättar Vänsterpartiet
            ett nytt stöd till kommunerna i deras arbete med att ta fram klimatneutrala
            byggplaner enligt ovan. Se vidare motion 2021/22:3271.
          </p>
          <head type="h2" xml:id="i-DSMNQCNwhUafMSDqqeex9c">
            7.2 Regionalt perspektiv i planeringen
          </head>
          <p xml:id="i-GkjeJtTGDxYT5gCqEKbzX1">
            Att ha ett regionalt perspektiv i planeringen är på många platser
            i landet av yttersta vikt för att skapa balans i bostadsbyggandet.
            En regions näringslivsutveckling och infra­struktur hänger ofta
            ihop, och i takt med att arbetsmarknadsregioner utökas och kommunikationer
            förbättras så följer inte bostadsmarknaden nödvändigtvis kommun­gränserna.
          </p>
          <p xml:id="i-REmFfwUqJgCucc3TmHjQBk">
            I Stockholmsregionen har det t.ex. visat sig att den generella
            byggtakten i länets sex rikaste kommuner under flera år varit
            mycket låg. Dessutom har nybyggnationen till största delen bestått
            av villor och bostadsrätter. Andelen hyresrätter är försvinnande
            liten. Danderyd, Täby, Lidingö, Vaxholm, Nacka och Sollentuna
            hör till de kommuner som inte tar ansvar vare sig för den bostadsbrist
            som finns bland ungdomar i den egna kommunen eller för den regionala
            bostadsbrist som omfattar hela länet. Ett liknande mönster finns
            i Malmö- respektive Göteborgsregionen där välbärgade kommuner
            främst planerar för och bygger bostäder som endast kan efterfrågas
            av ett fåtal.
          </p>
          <p xml:id="i-LpzHzTxvqaqnyVVj5rPYPW">
            Inte bara i storstadsregionerna utan också i kommuner med vikande
            befolknings­underlag kan det vara viktigt att ta hänsyn till ett
            mellankommunalt eller regionalt perspektiv med avseende på bostadsförsörjningen.
            Men trots detta har Sverige i dag ett mycket decentraliserat planeringssystem
            som bygger på kommunernas självstyre. Förutom att vissa kommuner
            i en region tar större ansvar än andra för bostadsbyggandet så
            finns det problem t.ex. med att kollektivtrafik inte byggs ut
            i den utsträckning som krävs i samband med byggande av nya bostadsområden.
          </p>
          <p xml:id="i-L5LCNAFRArcX4b32Cg9pVD">
            Mot bakgrund av detta hade Vänsterpartiet förhoppningar om att
            Bostadsplanerings­kommitténs slutbetänkande En ny regional planering
            – ökad samordning och bättre bostadsförsörjning (SOU 2015:59)
            skulle innehålla skarpa och konkreta förslag på hur den regionala
            nivån för fysisk planering kan stärkas. Dagens regionplan i PBL
            är enligt Vänsterpartiets uppfattning inte tillräcklig.
          </p>
          <p xml:id="i-TAc8Wzq8tADZz1nB4jMxiM">
            Bostadsplaneringskommitténs arbete är gediget, och det kunskapsunderlag
            som tagits fram ligger till grund för en politisk samstämmighet
            kring dagens problembild. Även de tre huvudförslagen om ökad samordning
            mellan olika sektorer, en regional fysisk planering och en nationell
            strategi för fysisk planering och bostadsförsörjning är rimliga.
            Dessvärre är de inte tillräckliga för att få effekt på byggandet
            i landets storstadsregioner, och vi hade gärna sett att kommittén
            hade gått längre. Det gäller främst förslaget om regional planering.
          </p>
          <p xml:id="i-EAjbbSaguSBRaC18o9K6bB">
            I juni 2018 lade S-MP-regeringen fram proposition 2017/18:266
            En ny regional planering. Vänsterpartiet välkomnade propositionen
            men framhöll bl.a. att den regionala planeringen bör ges större
            möjligheter att påverka kommunernas bostadsbyggande och att regional
            fysisk planering bör införas i fler län än Stockholms och Skåne
            län (mot. 2018/19:21).
          </p>
          <p xml:id="i-73Pbiir1KJM8wyTQuKiF41">
            Bostadsförsörjningen är en regional fråga, och alla kommuner
            i ett län måste bidra till att bygga bort bostadsbristen. För
            att få fler kommuner att ta sitt ansvar för bostadsförsörjningen
            krävs en tydligare statlig och regional styrning. Vänsterpartiet
            anser därför att det bör införas en regional fysisk planeringsnivå
            som har en mer styrande och bindande påverkan på den kommunala
            planläggningen. Den regionala nivån bör kunna styra hur stort
            antal bostäder varje kommun ska uppföra, antingen själva eller
            genom en annan markägare eller bostadsexploatör.
          </p>
          <p xml:id="i-NnUcEwwo3JsP8kD7F4xNN6">
            Vad som ovan anförts om regional fysisk planering bör riksdagen
            ställa sig bakom och ge regeringen till känna.
          </p>
          <head type="h1" xml:id="i-XyLD6HTnqK7YvMWakxHf8f">
            8 Ökat byggande på landsbygden
          </head>
          <p xml:id="i-K5jdvmrBJGBX7XCuaHBxGX">
            Sverige har stora och växande regionala skillnader. När marknadskrafterna
            får fritt spelrum stänger butiker och jobb försvinner. Resultatet
            blir att resurserna samlas i städerna och i centrumen. Det gäller
            inte minst bostadsmarknaden.
          </p>
          <p xml:id="i-aKprqYBs5DaASZAtwrds8">
            Vänsterpartiet vill att bostadsbyggandet ska öka, även på landsbygden,
            och vi vill att såväl staten som kommunerna tar ett tydligt ansvar
            för att så sker. Människor ska ha både rätten och möjligheten
            att bo var de själva önskar i Sverige.
          </p>
          <p xml:id="i-JhSVASf2N1YTgBTcauXDta">
            För att utveckla en livskraftig landsbygd är möjligheten att
            få tillgång till en attraktiv bostad en av de viktigaste faktorerna.
            En ökad bosättning på landsbygderna ger ett bredare underlag för
            både kommersiell och offentlig service.
          </p>
          <p xml:id="i-187RJFEP7z6rMaRuXEqqAK">
            Ett vanligt hinder för större ombyggnationer och för bostadsbyggandet
            i mindre kommuner är finansieringssvårigheter. En fastighets pantvärde
            på landsbygderna är ofta lägre än dess produktionskostnad, vilket
            i bankernas kreditprövning innebär en risk som i längden innebär
            att kraven ökar på låntagaren samt att sämre lånevillkor erbjuds
            alternativt att lån inte går att få överhuvudtaget.
          </p>
          <p xml:id="i-P6rb3UMj8Ubm3Sh7ZFo7Y2">
            De finansiella förutsättningarna för om- och nybyggnation av
            bostäder på lands­bygden måste underlättas. Boverket föreslog
            i sin rapport 2019:11, Finansiering av ny- och ombyggnad av bostäder
            på landsbygden, att en ny finansieringsmodell för byggande på
            landsbygden skulle införas. Regeringen har dock fortfarande inte
            presenterat något förslag i den riktningen.
          </p>
          <p xml:id="i-WtMRZAPDNDbYLJwxRxDiRY">
            I syfte att öka byggandet på landsbygden avsätter vi i vår motion
            för utgiftsområde 18 (mot. 2021/22:3271) medel så att en ny stödmodell
            enligt Boverkets förslag kan införas 2022.
          </p>
          <head type="h2" xml:id="i-MgCTPWgFJhrsgJCwwjQPv8">
            8.1 Lokala sparbanker
          </head>
          <p xml:id="i-FnXR5CKr9PbpXTciqGMHGX">
            Finansieringsfrågan är central för att kunna bygga fler bostäder.
            På landsbygden kan det vara en av de stora svårigheterna. De lokala
            sparbankerna fyller en viktig funktion. Deras förankring i lokalsamhället
            innebär att de har goda kunskaper om det samhälle, de företag
            och de människor som finns och verkar där. De kan också i högre
            utsträckning antas gynna lokalt förankrade projekt och affärsidéer,
            såsom bostadsbyggande.
          </p>
          <p xml:id="i-NFpJrY19ULggnFkZvYFBmr">
            En förutsättning för att de lokala sparbankerna ska kunna utvecklas
            är dock att de har möjlighet att konkurrera på samma villkor som
            de stora affärsbankerna. Det kan de inte i dag. Vänsterpartiet
            vill stärka de lokala sparbankernas möjligheter att konkurrera
            med storbankerna och bidra till utvecklingen av det lokala näringslivet.
            Därför behövs lag- och regeländringar och även stöd till uppstart
            av nya sparbanker. Därutöver behöver sparbankerna ges bättre möjligheter
            att stärka sin kapitalbas. Som ett led i att bredda bankkonkurrensen
            och ge människor större möjlighet att välja alternativ till de
            stora affärsbankerna verkar Vänsterpartiet för utökade möjligheter
            till statliga kredit­garantier. De lokala sparbankernas möjligheter
            att konkurrera med storbankerna och bidra till utvecklingen av
            det lokala näringslivet behöver stärkas. I motionen Ett hållbart
            företagande (2017/18:3456) utvecklar vi vår politik och föreslår
            bl.a. att en parlamenta­risk bankstrukturutredning bör tillsättas,
            vilken bör ha som deluppdrag att se över hur de lokala sparbankernas
            konkurrenskraft kan stärkas.
          </p>
          <head type="h2" xml:id="i-UzKynfqMVKbD6PNV1YoEqa">
            8.2 Nedskrivningsreglerna
          </head>
          <p xml:id="i-2tUmX6ndgdqtYtkQGvwFPR">
            Parallellt med bostadsbristen finns kommuner där befolkningen
            minskar. I vissa av dessa har en avveckling av bostäder varit
            nödvändig, något som har fått många negativa konsekvenser, inklusive
            hårda ekonomiska smällar för de enskilda kommunerna. En samordnad
            bostadspolitisk strategi för landsbygd och mindre orter är nödvändig
            för att komma till rätta med problem som specifikt drabbar glest
            befolkade regioner.
          </p>
          <p xml:id="i-J7vuBaeDd2K6A6YAebYGd7">
            I många landsbygdskommuner leder de höga byggpriserna till att
            produktions­kostnaderna är högre än det marknadsvärde som nya
            hus får. Detta leder till krav på omfattande nedskrivningar, vilket
            påverkar bostadsföretagets ekonomi negativt. Det är många gånger
            onödigt då husen byggs för att förvaltas över tid, inte säljas
            vidare.
          </p>
          <p xml:id="i-4L5HF1GjQYafU8h9nwqazx">
            Problemen med nuvarande nedskrivningsregler berörs i SOU 2017:108.
            Utredningen är tveksam till om det behövs genomgripande förändringar
            av regelverket och föreslår i stället en översyn av det s.k. K3-regelverket
            för att underlätta bostadsfinansiering på svagare marknader och
            för mindre aktörer (SOU 2017:108, s. 307). Vänsterpartiet anser
            inte att det är tillräckligt. Vi har tidigare föreslagit att nedskrivningsreglerna
            bör förändras i syfte att underlätta byggande av hyresbostäder
            i landsbygdskommuner. Vi vidhåller detta förslag.
          </p>
          <p xml:id="i-U9CDunB3Qj5KdrXtCk2ZKE">
            Nedskrivningsreglerna behöver förändras så att fler hyresbostäder
            byggs i landsbygdskommuner. Detta bör riksdagen ställa sig bakom
            och ge regeringen till känna.
          </p>
          <head type="h1" xml:id="i-Wz4uxCDnTkWeCM2S4a3hvh">
            9 Hemlöshet – ovärdigt ett civiliserat samhälle
          </head>
          <p xml:id="i-54WMjFJ24LZRnUr1bUQVct">
            Hemlöshet är ett av vår tids stora samhällsproblem. Det är främst
            en bostadspolitisk fråga, varför Vänsterpartiets huvudlösning
            är att bygga bort bostadsbristen. Nyckeln är hyresbostäder med
            låga hyror.
          </p>
          <p xml:id="i-VzDx8RyapDh7mNi6hgYw5q">
            Som det ser ut i dag har en illegal bostadsmarknad skapats, där
            de redan mest utsatta utnyttjas. För den som inte har någon ingång
            på bostadsmarknaden är situationen svår, och det är alltid de
            fattigaste som drabbas hårdast. Under avsnitt 5 i denna motion
            finns mer att läsa om våra förslag för ökat bostadsbyggande.
          </p>
          <p xml:id="i-5Qh8yQYRSdrH9tuiCAfhaV">
            Hemlösa lever i extrem utsatthet. Utan bostad är det svårt att
            få arbete, och nästan lika svårt är det att bibehålla ett jobb
            för den som faktiskt har ett. Som hemlös blir du exkluderad från
            det liv vi andra har. Dina rättigheter beskärs. Rätten till ett
            anständigt liv, mat, husrum, hälsovård. Har du ingen hemadress
            dit ditt röstkort kan skickas begränsas du i din demokratiska
            rätt att rösta. Har du barn är det lätt att du tappar kontakten
            med barnet. Och risken att du förlorar även andra sociala kontakter
            är stor.
          </p>
          <p xml:id="i-7WJhTcYnos6im2CprM8FL5">
            Hemlösheten drabbar helt enkelt hela livet och för barn som blir
            hemlösa är konse­kvenserna självklart än värre. Det finns ingenting
            som kan rättfärdiga att barn tillåts falla igenom samhällets skyddsnät
            och hamna i hemlöshet. Sverige är ett rikt land och vi har råd
            att ta hand om alla som lever i vårt land, inte minst alla barn.
            Det handlar bara om vilja. Jämlikhet såväl som ojämlikhet skapas
            av politiker, genom politiska beslut. Vänsterpartiets mål är att
            utrota fattigdom och hemlöshet genom att ständigt arbeta för ett
            jämlikt och rättvist samhälle.
          </p>
          <p xml:id="i-VoX6s4fCFmMo1QgKDu3hCZ">
            I dagens Sverige fortsätter dock antalet personer som förlorar
            sina hem genom vräkning att öka. Även under pandemin har vräkningarna
            fortsatt, något som bl.a. Amnesty International lyft fram i en
            skrivelse till FN:s särskilda rapportör för rätten till bostad
            (https://www.amnesty.se/aktuellt/covid-19-sverige-ett-av-de-lander-som-fortsatt-med-avhysningar-under-coronapandemin-i-strid-med-fns-rekommendationer).
          </p>
          <p xml:id="i-PM4uHNYWVyLBZJHGQCu5JV">
            Att barn blir hemlösa är helt oacceptabelt. Samhället har ett
            ansvar att säkerställa att barn växer upp under trygga förhållanden
            och i det ligger ett långtgående ansvar för socialtjänsten att
            förhindra att barn blir hemlösa. Barnens bästa ska alltid vara
            i fokus.
          </p>
          <p xml:id="i-4f7txqvbb7ujtDsJVHuuiJ">
            Det är regeringens uppgift att se till att det inte är möjligt
            att vräka barnfamiljer enbart beroende på uteblivna hyresinbetalningar
            samt att det aldrig ska vara möjligt att vräka en barnfamilj innan
            familjen har ett fullvärdigt alternativt boende att flytta till.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-E43Yvyhrw5uLNnyzWSr15r">
            9.1 Allmännyttan, en nyckelroll i kampen mot hemlöshet
          </head>
          <p xml:id="i-ET1AM4u3KNFJvBJXRF99fh">
            Allmännyttan är ett av de främsta verktyg en kommun har för att
            stävja hemlöshet. Som ett viktigt led i kampen mot hemlösheten
            måste det därför först och främst bli ett stopp för utförsäljningar
            av allmännyttan. Dessa försäljningar har varit förödande för bostadssituationen
            och hemlöshetsproblematiken i Sverige i dag. I Vänsterpartiets
            motion Hyresrätt och allmännytta lägger vi fram flera förslag
            som skulle hindra fortsatta vidlyftiga utförsäljningar av allmännyttiga
            bostadsbolag. Bland annat vill vi införa ett tioårigt moratorium
            för ombildningar av allmännyttiga hyresrätter till bostadsrätter
            och vi vill att det åter ska krävas tillstånd från länsstyrelsen
            vid försäljning av bostäder ägda av kommunala bolag.
          </p>
          <p xml:id="i-XB8APPrRHRrFaamevJSLBZ">
            Med tanke på hur det sett ut de senaste 30 åren, med återkommande
            borgerliga lagändringar enkom för att gynna utförsäljningar av
            bl.a. allmännyttan och därmed rasera sådant som det tagit decennier
            att bygga upp, anser Vänsterpartiet att det bör införas ett grundlagsskydd
            för det vi äger tillsammans (se mot. 2019/20:125).
          </p>
          <p xml:id="i-VgCKM6R9GNLtrmN2sVwQbV">
            I väntan på att en sådan lagstiftning införs bör regeringen skyndsamt
            utreda hur man kan säkerställa ett långsiktigt förbud mot utförsäljningar
            inom allmännyttiga bostads­bolag. Detta bör riksdagen ställa sig
            bakom och ge regeringen till känna.
          </p>
          <p xml:id="i-MM2SDcrnzJSTdUEi2oec1S">
            Att komma till rätta med hemlöshetsproblematiken kräver insatser
            på flera plan. I dagens ojämlika samhälle förväntas vi alla köpa
            bostäder, alternativt betala orimligt höga hyror, vilket stänger
            ute alla som saknar hög inkomst eller kapitaltillgångar. För många
            är inte ens de billigaste boendealternativen, i det befintliga
            hyresbeståndet, möjliga att efterfråga eftersom hyresvärdar effektivt
            sållar bort människor genom så högt ställda krav att de saknar
            all rim och reson.
          </p>
          <p xml:id="i-UNxifX7puy3g5QLZNUmBks">
            Dessa orimliga krav – som exempelvis krav på annan inkomst än
            försörjningsstöd eller omotiverat höga inkomstkrav – för att få
            teckna ett hyreskontrakt måste bort. Vänsterpartiet anser att
            det ska räcka med att ha existensminimum kvar när hyran är betald
            för att bli godkänd som hyresgäst samt att inkomster från exempelvis
            a-kassa eller försörjningsstöd alltid ska accepteras.
          </p>
          <p xml:id="i-81jozozgTFaSkdxu6pbvCc">
            I vår motion Hyresrätt och allmännytta (2021/22:2603) föreslår
            vi att privata såväl som allmännyttiga hyresvärdar inte ska kunna
            ställa orimligt höga inkomstkrav som exkluderar stora grupper
            av människor vid uthyrning av bostäder. För att ytterligare förbättra
            möjligheterna för bostadslösa att få en egen bostad anser vi att
            regeringen också bör undersöka hur andra orimliga krav på sökande
            kan tas bort. Till exempel så ska a-kassa, försörjningsstöd m.m.
            accepteras som inkomst hos såväl privata som allmännyttiga hyresvärdar.
          </p>
          <p xml:id="i-HPQT3x6AxeRNsyZzN1d4yb">
            Regeringen bör utreda vad som kan göras för att hindra såväl
            allmännyttiga som privata bostadsbolag från att ställa orimliga
            krav vid tecknade av hyreskontrakt. Detta bör riksdagen ställa
            sig bakom och ge regeringen till känna.
          </p>
          <head type="h2" xml:id="i-HuShi9NqXv5YccpCGdFDX7">
            9.2 Bostad först
          </head>
          <p xml:id="i-86CitQJCygvs5mi9zQwmm8">
            Ungefär 18 procent, knappt 6 000 personer, lever i det som kallas
            akut hemlöshet (Socialstyrelsens rapport ”Hemlöshet 2017”). I
            denna grupp är de allra flesta män, de flesta är födda i Sverige
            och relativt få är föräldrar. En hög andel av personerna har behov
            av stöd, insatser och behandling för psykisk ohälsa och för beroende.
            Inom gruppen behövs specifika insatser såsom mindre enheter med
            daglig sysselsättning. Metoden ”Bostad först” vänder sig främst
            till långvarigt hemlösa personer med komplexa stödbehov och/eller
            samsjuklighet till följd av psykisk ohälsa och/eller missbruk.
          </p>
          <p xml:id="i-ErvBYXDueqGoXSYtZ2Na84">
            ”Bostad först” är en evidensbaserad metod som kort och gott går
            ut på att en egen bostad är vad hemlösa behöver för att kunna
            ta itu med sina problem. Metoden bygger på FN:s konvention om
            att alla har rätt till en bostad. I stället för att en person
            först på egen hand förväntas övervinna missbruk, psykisk ohälsa
            och/eller fattigdom för att visa sig kvalificerad som hyresgäst,
            börjar man med att erbjuda det alla behöver och längtar efter
            mest, nämligen ett hem. Därefter får personen stöd, behandling
            och hjälp utifrån vad individen behöver och önskar.
          </p>
          <p xml:id="i-XrpQ57GdLGjb6LKUPqjyFy">
            ”Bostad först” har haft framgång i flera länder men används fortfarande
            bara i ett 20-tal av Sveriges 290 kommuner, trots att såväl Socialstyrelsen
            som Sveriges Kommu­ner och Regioner (SKR) rekommenderar metoden
            och att hela 80 procent bor kvar i sitt boende permanent via ”Bostad
            först”, jämfört med den traditionella boendetrappan där bara 15
            procent klarar sig hela vägen till en egen bostad (Dagens samhälle
            02-09-2021). För att stödja kommuner som väljer att satsa på ”Bostad
            först”‑metoden avsätter Vänsterpartiet 250 miljoner kronor i vår
            budgetmotion för ändamålet (se mot. 2021/22:3278).
          </p>
          <p xml:id="i-QbE5CkaK5tnEHnjmtF35oC">
            Även den förra regeringens hemlöshetssamordnare drog slutsatsen
            att ”Bostad först” med fördel skulle kunna användas av betydligt
            fler av landets kommuner. Vi anser därför att regeringen omgående
            bör ta initiativ till att metoden ska få betydligt större spridning
            och användning än vad som är fallet i dag.
          </p>
          <p xml:id="i-9Ncaet91vqaUCkLDvrsUdr">
            Vad som ovan anförs om metoden ”Bostad först” bör riksdagen ställa
            sig bakom och ge regeringen till känna.
          </p>
          <head type="h2" xml:id="i-SfFuUuamfk55uBHYwo9p86">
            9.3 Nationell handlingsplan mot hemlöshet
          </head>
          <p xml:id="i-VuRCjzahj8Dz8ctcwCPvFU">
            Enligt Socialstyrelsens senaste nationella mätning av hemlösheten
            (Socialstyrelsens rapport Hemlöshet 2017) var sammanlagt 32 400
            hemlösa i Sverige. Hälften bodde i en träningslägenhet, hade socialt
            kontrakt eller motsvarande. Både dessa och personerna i kategorin
            akut hemlösa har ökat i antal jämfört med mätningen som gjordes
            2011, till skillnad från antalet personer i de övriga två kategorierna,
            som i stället har minskat sedan förra mätningen (dvs. människor
            som bor tillfälligt hos vänner samt personer som nyss blivit utskrivna
            från fängelse m.fl.).
          </p>
          <p xml:id="i-Aj9mwaythpJwudccf3Rf8E">
            I Sverige finns dock betydligt fler hemlösa än de som räknas
            i Socialstyrelsens kartläggning. Det saknas en enhetlig definition
            av hemlöshet, vilket bl.a. innebär att alla inte ingår i hemlöshetsstatistiken,
            t.ex. papperslösa och EU-medborgare.
          </p>
          <p xml:id="i-L8RHT6BoXd3JVxCbpr8uRd">
            Men oavsett vilken metod man använder för att mäta och definiera
            hemlöshet så är det inte värdigt att låta någon människa stå utan
            eget boende där hen känner sig trygg. För att förhindra att människor
            hamnar där krävs verktyg för kommuner och stat för att dels förebygga
            hemlöshet, dels bekämpa den som redan är ett faktum.
          </p>
          <p xml:id="i-5GoTAm3noxJa7wAHRqSqrC">
            Som redan nämnts är det avgörande att det byggs bostäder som
            människor har råd att bo i och att vi har en stark allmännytta
            även i framtiden. Likaså måste bostads­bidragen fungera på ett
            sådant sätt att de grupper som av ekonomiska skäl i dag inte kan
            söka eller behålla bostäder får en rimlig möjlighet att göra det.
            Därutöver krävs regler­ingar så att bostadsförsörjningen fungerar
            och bostäder kan fördelas under ordnade och icke-diskriminerande
            former. Fler förslag kring dessa frågor finns i Vänsterpartiets
            motioner Hyresrätt och allmännytta (2021/22:2603) och Familjepolitik
            (2021/22:2613).
          </p>
          <p xml:id="i-RL814MNNka1vu1xvkxUPwT">
            Problemet med hemlöshet är nationellt och regeringen bör därför
            ta ett nationellt ansvar. Det var också en av de slutsatser som
            presenterades av den tidigare regeringens hemlöshetssamordnare,
            eftersom det i dag saknas en nationellt antagen plan för hur arbetet
            mot hemlöshet ska bedrivas och samordnas.
          </p>
          <p xml:id="i-RNKsubn3NKDnG4Qh8rE7Fx">
            Regeringen bör få i uppdrag att ta fram en nationell handlingsplan
            med en nollvision för hemlösheten. I en sådan bör bl.a. ingå hur
            vi genomför rätt till bostad i praktiken samt en strategi för
            att följa upp kommunens skyldighet att tillförsäkra allas rätt
            till bostad. Detta bör riksdagen ställa sig bakom och ge regeringen
            till känna.
          </p>
        </div>
        <div type="motSignatures">
          <list>
            <item xml:id="i-4TFFbBDPwpNmMLLxkkxXik">
              Nooshi Dadgostar (V)
            </item>
            <item xml:id="i-9ik3yrTEgWpDnD1rGQuNeH">
              Hanna Gunnarsson (V)
            </item>
            <item xml:id="i-EPnx8ZAQESLWVpJbjWWPn">
              Tony Haddou (V)
            </item>
            <item xml:id="i-M7iuKLY4S7Qo3UMrWsuUqJ">
              Maj Karlsson (V)
            </item>
            <item xml:id="i-Td7zTJAq2HbqdsHhuSRKtk">
              Karin Rågsjö (V)
            </item>
            <item xml:id="i-6BD4BNwby1FVDfCSNPLFLP">
              Håkan Svenneling (V)
            </item>
            <item xml:id="i-EN2CEg49uWh2DRYC7HtDN">
              Jessica Wetterling (V)
            </item>
            <item xml:id="i-Vrt8HfN9B3op4wZKYtNRQx">
              Momodou Malcolm Jallow (V)
            </item>
          </list>
        </div>
      </div>
    </body>
  </text>
</TEI>
