<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-FiU-04716">
  <teiHeader>
    <fileDesc>
      <titleStmt>
        <title>med anledning av prop. 2021/22:100 2022 års ekonomiska vårproposition</title>
        <author corresp="i-UgG6CqxVABxx5Hq9mpcZ8M">av Ebba Busch m.fl. (KD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:4716 av Ebba Busch m.fl. (KD)</title>
          <idno type="rdwebb">H9024716</idno>
          <rs type="number">4716</rs>
          <orgName type="comitteeAbbreviation">FiU</orgName>
          <ref type="dokument_url_text">http://data.riksdagen.se/dokument/H9024716/text</ref>
          <ref type="dokument_url_html">http://data.riksdagen.se/dokument/H9024716</ref>
          <ref type="dokumentstatus_url_xml">http://data.riksdagen.se/dokumentstatus/H9024716</ref>
          <ref type="docx">http://data.riksdagen.se/fil/DA2A9735-4BBD-41CC-B705-48C598C167CB</ref>
          <ref type="pdf">http://data.riksdagen.se/fil/B7B1DD1E-3EBC-4D0F-93BA-A08EFBBA2205</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-UgG6CqxVABxx5Hq9mpcZ8M</idno>
            <name>Ebba Busch</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-TodycJLEopZCV6uNkQANDV</idno>
            <name>Jakob Forssmed</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-V4PGuKUAKzYUXWKqj2bLeL</idno>
            <name>Andreas Carlson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-NHqTsXnUVsZFg94vA6SKDr</idno>
            <name>Acko Ankarberg Johansson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-D2JRw2JQkbJnAYJEiDcH47</idno>
            <name>Camilla Brodin</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-9kL7gDrzsvgPervhw6VVyb</idno>
            <name>Hans Eklind</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-Ybw8JnrmHGCsqpipBke8a7</idno>
            <name>Mikael Oscarsson</name>
            <state type="partyAffiliation" ref="Q213654">
              <desc>KD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction type="basedOn" xml:id="i-QRfhVR4wudw8WHhLQbU4rq"/>
        <correspContext corresp="i-QRfhVR4wudw8WHhLQbU4rq">
          <ref>Proposition 2021/22:100</ref>
        </correspContext>
        <correspAction xml:id="i-CrdxXZYKPH1xTQXSMU1QH7" type="signed"/>
        <correspContext corresp="i-CrdxXZYKPH1xTQXSMU1QH7">
          <note type="signatory" corresp="i-UgG6CqxVABxx5Hq9mpcZ8M"/>
          <note type="signatory" corresp="i-TodycJLEopZCV6uNkQANDV"/>
          <note type="signatory" corresp="i-V4PGuKUAKzYUXWKqj2bLeL"/>
          <note type="signatory" corresp="i-NHqTsXnUVsZFg94vA6SKDr"/>
          <note type="signatory" corresp="i-D2JRw2JQkbJnAYJEiDcH47"/>
          <note type="signatory" corresp="i-9kL7gDrzsvgPervhw6VVyb"/>
          <note type="signatory" corresp="i-Ybw8JnrmHGCsqpipBke8a7"/>
        </correspContext>
        <correspAction type="submitted" xml:id="i-Y6uQv7QJWpqWRkCkgLNSE4">
          <date when="2022-05-04"/>
          <time when="17:30:39"/>
        </correspAction>
        <correspAction type="reviewed" xml:id="i-J2CQQy2FcTdogQ5RiEqUws">
          <date when="2022-05-06"/>
          <time when="14:51:41"/>
        </correspAction>
        <correspAction type="dismissed" xml:id="i-ASu4ayqHbrh2rn9UBX1qdk">
          <date when="2022-05-10"/>
        </correspAction>
        <correspAction type="referred" xml:id="i-UDP6bZZhdThqS1wrs8jaFT">
          <date when="2022-05-11"/>
        </correspAction>
        <correspAction type="assigned" xml:id="i-9LxTHKD5GY9Y5oAdeoxTCL">
          <date when="2022-10-12"/>
          <time when="11:38:32"/>
        </correspAction>
        <correspContext corresp="i-9LxTHKD5GY9Y5oAdeoxTCL">
          <ref type="assignedTo">Finansutskottet</ref>
        </correspContext>
        <correspAction type="behandlas_i" xml:id="i-4cc3usgYdLCj7z3XJ6sRgi"/>
        <correspContext corresp="i-4cc3usgYdLCj7z3XJ6sRgi">
          <ref type="uppgift">2021/22:FiU20</ref>
          <ref type="ref_dok_id">H901FiU20</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">FiU20</ref>
          <ref type="ref_dok_titel">Riktlinjer för den ekonomiska politiken</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2021/22:4716 av Ebba Busch m.fl. (KD) med anledning av prop. 2021/22:100 2022 års ekonomiska vårproposition</div>
      </div>
      <div type="motBody">
        <div type="TOC" xml:id="i-JSy9EqaVQSkithNUJUE7Ck">
          <head>
            Innehållsförteckning
          </head>
          <list>
            <item style="indent-level: 1">
              Förslag till riksdagsbeslut
            </item>
            <item style="indent-level: 1">
              1 Trygghet och vård i hela landet - Kristdemokraternas vårmotion
              2022
            </item>
            <item style="indent-level: 1">
              2 Bedömning av det ekonomiska läget
            </item>
            <item style="indent-level: 1">
              3 Inriktning för den ekonomiska politiken
            </item>
            <item style="indent-level: 1">
              4 Stärk Sveriges motståndskraft
            </item>
            <item style="indent-level: 1">
              5 En stabil och fossilfri elförsörjning
            </item>
            <item style="indent-level: 1">
              6 Återupprätta lag och ordning
            </item>
            <item style="indent-level: 1">
              7 Fler människor i jobb
            </item>
            <item style="indent-level: 1">
              8 En hälso- och sjukvård som klarar behoven
            </item>
            <item style="indent-level: 1">
              9 Satsningar på hjärtlandet
            </item>
            <item style="indent-level: 1">
              Reformtabell
            </item>
          </list>
        </div>
        <div type="motProposal" subtype="förslag">
          <head xml:id="i-2CZnCWutGqKq1iVcFUsDfa">
            Förslag till riksdagsbeslut
          </head>
          <list>
            <item sortKey="Yrkande 1" xml:id="i-Tk2M7xwig5D5y26G5VyHQZ">
              Riksdagen godkänner de riktlinjer för den ekonomiska politiken
              och budgetpolitiken som föreslås i motionen.
            </item>
          </list>
        </div>
        <div type="motContent">
          <head type="h1" xml:id="i-Sdp6SCsEANmYLXvhcVQrZH">
            1 Trygghet och vård i hela landet - Kristdemokraternas vårmotion
            2022
          </head>
          <p xml:id="i-7AeXpTKQ6sZAZNRMRVBS9j">
            Knappt 70 mil från Sveriges gräns pågår ett fullskaligt krig.
            Ukrainas soldater strider heroiskt samtidigt som civila bidrar
            till motståndet och söker upprätthålla samhällets livsviktiga
            grundfunktioner också när de tvingas söka skydd från ryska bomber
            och missilattacker. Föräldrar gömmer sig med sina barn i vad som
            brukade vara teatrar och stålverk. Många människor flyr. Äldre
            och sjuka som inte klarar resan blir kvar. Lidandet, förstörelsen
            och våldets förödande konsekvenser i människors liv går nästan
            inte att ta in.
          </p>
          <p xml:id="i-5bxXpX8naMbaJ9xwiJY3nm">
            Rysslands hänsynslösa invasion av Ukraina innebär också förvärrat
            lidande på andra platser i världen. Det leder till kraftigt höjda
            matpriser i många fattiga länder, och FN:s livsmedelsprogram varnar
            för att 2022 kan bli katastrofhungerns år. Och detta efter att
            coronapandemin redan förvärrat existerande problem med hunger,
            fattigdom, bristfällig skolgång, sexuellt våld, människohandel,
            barnarbete och tvångsäktenskap.
          </p>
          <p xml:id="i-52TSghbhQA71Y9Tb8BeU1W">
            För Kristdemokraterna är det centralt att Sverige står upp för
            och försvarar universella värden som mänskliga fri- och rättigheter,
            demokrati och rättsstatens principer för att stärka fred, frihet
            och utveckling, förståelse och försoning. Den solidaritet som
            är grundläggande i den kristdemokratiska ideologin handlar om
            att alla människor, var de än bor, har samma värde och att vi
            alla har ett ansvar för varandra. Den solidariteten stannar inte
            vid Sveriges gräns.
          </p>
          <p xml:id="i-MEEAVPWJnKyeccm6MYB5fH">
            Därför måste Sverige aktivt bidra till att Ukraina kan försvara
            sig mot den ryska invasionen. Därför måste vi välkomna de ukrainska
            flyktingarna med öppna armar. Därför måste vi – till skillnad
            från regeringens agerande i vårändringsbudgeten där de aviserar
            att biståndet i praktiken skärs ned med nästan 10 miljarder –
            värna biståndet i en tid då det behövs mer än någonsin. För att
            inte skapa mer hunger, nöd och konflikt på andra platser i världen.
          </p>
          <p xml:id="i-JdENKrGEwfEo8h1H6ePGSi">
            Samtidigt som det råder oro i vår omvärld har Sverige stora problem.
            Vi är bland de länder som har Europas högsta arbetslöshet. Vi
            har lägst antal vårdplatser per invånare i Europa. Och inte i
            något annat europeiskt land ser vi en så tydlig ökning av det
            dödliga skjutvapenvåldet – samtidigt som Sverige är det tredje
            ”polisglesaste” landet i Europa. Kraftiga prisstegringar på el
            och drivmedel slår mot livsmedelsproduktion och hushåll. Dessa
            problem har i en del fall förstärkts av krig och pandemi, medan
            andra stora utmaningar hamnar i skymundan trots stor påverkan
            på människor och samhälle.
          </p>
          <p xml:id="i-QRPz2E4vmGjmT8rR1gucAB">
            Den socialdemokratiska regeringen, som efter snart åtta år i
            regeringsställning bär ett stort ansvar för samhällsproblemen,
            ägnar nu betydande möda åt att försöka fly sitt stora ansvar för
            dessa och lägga skulden på krig och kris.
          </p>
          <p xml:id="i-MSHXs5jcqxJsgAMsvH1QVK">
            Regeringen vill kalla de höga elpriserna för Putinpriser – men
            redan före kriget steg det genomsnittliga spotpriset på el med
            nära 300 procent. Det är resultatet av reger­ingens politiska
            beslut att tillåta att baskraft läggs ned och elsystemet ligger
            för fäfot. Regeringen har varit passiv inför problemen med höga
            drivmedelspriser och insatsvaror för jordbruket. Detta har gjort
            det svårare att leva, bo och driva företag i hela Sverige.
          </p>
          <p xml:id="i-83irvDRrzxXyfZZkFQhDEJ">
            Regeringen vill kalla vårdköerna för coronaköer – men redan före
            pandemin stod 90 000 personer i kö i orimlig väntan på behandling.
            Det är resultatet av ett förlegat sjukvårdssystem som inte förmår
            prestera fler vårdplatser och använda den sjukvårds­kapacitet
            som finns.
          </p>
          <p xml:id="i-HAKfsgQ6hQZuRjKdyhjnyp">
            Regeringen inser senfärdigt att svenskt försvar behöver stärkas
            och att Sverige bör bli medlem i försvarsalliansen Nato, men behovet
            av detta var tydligt redan före kriget.
          </p>
          <p xml:id="i-SAkbQNDwxc1WQaqFJwubTv">
            Regeringen har saknat reformer för att bryta den omfattande långtidsarbetslösheten,
            och börjar efter snart åtta års misslyckande att tala om att ”vända
            på alla stenar”.
          </p>
          <p xml:id="i-4kekmtjVzUzms3xttnfxnd">
            Regeringen bär också ansvaret för att polisen och rättsväsendet
            inte getts tillräckliga verktyg och resurser för att möta den
            brutala brottsligheten: Ökningen i antalet dödsskjutningar som
            skett snabbare än i alla andra europeiska länder. Lekplatser som
            förvandlats till brottsplatser. Kravaller och upplopp som polisen
            inte har tillräckliga verktyg för att stävja.
          </p>
          <p xml:id="i-YNoQNrrFGuf88FJ9VYgsuz">
            Sverige har många och svåra problem. Men att de till stor del
            är resultatet av Social­demokraternas dåliga politiska beslut
            och oförmåga att prioritera visar också att ut­vecklingen går
            att vända – genom andra politiska prioriteringar. Det behöver
            inte vara så här, med ett värderingsdrivet ledarskap och reformagenda
            går det att ändra.
          </p>
          <p xml:id="i-WzYpsYTZZ2rX3vTTmdJexz">
            Kristdemokraterna är redo att driva den förändringen. Nu är tid
            för århundradets vårdreform, för att kapa vårdköer och skapa vårdplatser.
            För äldre att känna trygghet – både kring ekonomi och omsorg.
            Nu behövs en ny energipolitik, för att Sverige ska bli självförsörjande
            på ren el till rimliga priser. Nu är det dags för reformer för
            fler jobb.
          </p>
          <p xml:id="i-BD2UUkiy8bm5BFpJThZgZC">
            Nu behövs satsningar för att det ska gå att leva, bo och driva
            företag i hela det svenska hjärtlandet. För polisen och rättsväsendet
            att få de verktyg de behöver för att bryta brottsutvecklingen.
            Nu är det dags för ett försvar som kan avskräcka från anfall och
            försvara vår frihet.
          </p>
          <p xml:id="i-MZxJwizCujSZTRU3xR6DWS">
            I denna vårmotion tillför vi förslag till den breda reformagenda
            som är nödvändig för Sverige, men för att få till förändring på
            riktigt krävs ett maktskifte. Kristdemo­kraterna är redo att ge
            Sverige en ny regering, ett nytt ledarskap och en ny inriktning.
          </p>
          <head type="h1" xml:id="i-SMZUMCzJpVnJq4hvU6hhEu">
            2 Bedömning av det ekonomiska läget
          </head>
          <head type="h2" xml:id="i-PVehDF7RpdtENZZBf8oJWq">
            Ökade risker i ekonomin
          </head>
          <p xml:id="i-8JkdWcjL4jDQ7DYmPm4Ffh">
            Riskerna i världsekonomin är omfattande till följd av Rysslands
            invasion av Ukraina, särskilt mot bakgrund av att världsekonomin
            fortfarande återhämtar sig efter den ekonomiska nedgång som pandemin
            fört med sig. Omfattande stödpaket under pandemin kombinerat med
            utbudschocker till följd av problem i leverantörskedjorna har
            inneburit den högsta inflationen på flera decennier (se figur
            1). Alltmer talar för att inflationen inte är ett snabbt övergående
            problem. Det innebär att centralbanker runt om i världen planerar
            att höja styrräntorna. En alltför snabb höjning riskerar att få
            betydande effekter på tillväxten, men en alltför långsam höjning
            skulle riskera att leda till att den höga inflationen biter sig
            fast. Tillväxtprognoserna är givet detta mycket osäkra.
          </p>
          <p xml:id="i-UtH1VDiBgTmuioNPTRZkQ">
            Internationella valutafonden (IMF) bedömer att kriget i Ukraina
            dämpar återhämt­ningen från coronakrisen och samtidigt driver
            på inflationen när tillgången på driv­medel, gas och livsmedel
            försämras. I coronakrisens spår är det också många länder som
            har begränsade utrymmen att stimulera ekonomin för att möta nedgången,
            då statsskuldsnivåerna är högre än någonsin tidigare. Tillväxten
            i världen bromsar enligt IMF in från 6,1 procent 2021 till 3,6
            procent 2023 och 2024. För 2022 är det en ned­revidering på nära
            1 procentenhet jämfört med prognosen före kriget.
          </p>
          <p xml:id="i-HMhRo2Nkt1cTTrAFonDWxm">
            Effekten av sanktionerna har hittills varit relativt begränsade.
            Ryssland utgör bara 1,8 procent av världens BNP och andelen har
            minskat i takt med att Rysslands ekonomi har försvagats. USA:s
            och EU:s ekonomier är tillsammans nästan 25 gånger så stora. Dessutom
            är Ryssland framför allt en råvaruekonomi och därför inte lika
            integrerad i de globala värdekedjor som i allt högre grad utgör
            världsekonomin. Däremot märks stopp av råvaruexport i världsekonomin,
            särskilt för de råvaror där Ryssland utgör en stor del av världsmarknaden.
            Det handlar om olja och gas, men även om metaller såsom aluminium
            och palladium, en viktig insatsvara för fordonsindustrin, samt
            livsmedel och insatsvaror för jordbruket. Av Rysslands totala
            export utgör råolja, kol, petroleum­produkter och gas 49 procent.
            Stål och metaller utgör 14 procent, livsmedel 6 procent och konstgödning
            3 procent.
          </p>
          <p xml:id="i-9Y6TfKMAsGPJW8jxdZ8CZn">
            Bristen på råvaror driver på inflationen. IMF prognostiserar
            en inflation på 5,7 procent i avancerade ekonomier och 8,7 procent
            i tillväxtekonomierna, vilket är 1,8 respektive 2,8 procentenheter
            högre än prognosen i januari. IMF konstaterar att pressen uppåt
            på priserna blir allt bredare och därmed inte kan förväntas falla
            tillbaka utan åtgärder från centralbankerna runt om i världen.
            Däremot finns det betydande skillnader mellan olika länder, där
            t.ex. inflationen i USA redan före kriget var den högsta på flera
            decennier.
          </p>
          <p xml:id="i-E66SjUKfs5WrsAPRQkHtdM">
            Även i Sverige ser vi en kombination av lägre tillväxt och högre
            inflation. Konjunktur­institutets senaste prognos anger att BNP-tillväxten
            tydligt faller tillbaka under det första halvåret 2022, vilket
            till stor del beror på de faktorer som nämns ovan. Riks­banken
            tror också på en tydlig dämpning av den ekonomiska aktiviteten,
            inte minst då styrräntorna väntas höjas från 0,25 procent till
            1,6 procent 2024. Det kan få betydande effekter, inte minst på
            högt belånade hushåll som kan få se sina disponibla inkomster
            kraftigt dämpade. Stigande boräntor, höga energikostnader och
            en svag utveckling av den disponibla inkomsten under 2023 och
            2024 gör att Riksbanken tror att bostads­priserna faller med ca
            7 procent fram till 2024. Det får i sin tur effekten att bostads­byggandet
            väntas minska med 25 procent.
          </p>
          <p xml:id="i-JTbmM6PnCabduoRQTMV2M9">
            Källa: Konjunkturinstitutet.
          </p>
          <p xml:id="i-3C3mWJueKXfY78Q5v1UXoe">
            Till detta kommer att svensk ekonomi har haft en svag utveckling
            i ett internationellt perspektiv de senaste åren. Sverige hade
            underliggande ekonomiska problem redan innan coronapandemin bröt
            ut. Sverige hade nästan den lägsta tillväxten per person i hela
            EU och är det enda land där arbetslösheten, jämfört med hösten
            2014, var högre redan innan krisen bröt ut. Sverige har under
            lång tid haft en arbetslöshet som är en av EU:s högsta. Hög arbetslöshet
            och bidragsberoende är inte minst ett strukturellt problem bland
            utsatta grupper på arbetsmarknaden. Att stora grupper inte är
            självförsörjande innebär stora påfrestningar för den gemensamma
            välfärden och skatteintäkterna.
          </p>
          <p xml:id="i-6h45PFTrkFxtnmMrzzAj93">
            Den disponibla inkomsten har samtidigt utvecklats svagt under
            de senaste åren i Sverige, och kommer i år att bli negativ.
          </p>
          <p xml:id="i-U7Bjity6s71LGFQJFHrk3z">
            Den ekonomisk-politiska krishanteringen under pandemin har dock
            medfört att Sveriges ekonomiska situation är något bättre än många
            andra jämförbara länder i EU. Coronakommissionens slutrapport
            fastslår att de ekonomiska krisåtgärderna överlag varit lyckade
            och i stort gett goda resultat. Det beror framför allt på att
            partier utanför regeringen har varit pådrivande i just dessa frågor
            alltsedan krisen startade. Utan arbetet i riksdagen hade en betydande
            andel av de viktigaste krisstöden över huvud taget inte kommit
            på plats, haft sämre villkor eller försenats. Partierna utanför
            regeringen har sedan pandemins början lagt fram flertalet av de
            avgörande förslagen i den ekonomiska krispolitiken. Det gäller
            bl.a. omställningsstöd, hyresstöd, slopade arbetsgivaravgifter,
            permittering, omsättningsstöd, statliga räntekrediter, sänkt ränta
            på uppskjutna skatteinbetalningar, undantag av förmånsbeskattning,
            förstärkningar av äldreomsorgen, evenemangsstöd och stöd till
            civilsamhället.
          </p>
          <p xml:id="i-Ru2DK5oNzXpDGoSTwWXfLj">
            Regeringen menar nu att Sveriges ekonomiska problem enbart är
            en effekt av coronapandemin – och nu Rysslands invasion av Ukraina.
            Det stämmer dock inte. Den svenska arbetsmarknaden har underpresterat
            under lång tid, även om den har satts i blixtbelysning under coronakrisen.
            Den höga arbetslösheten – i synnerhet långtids­arbetslösheten
            – är fortsatt ett av Sveriges största problem, och regeringens
            förda politik och passivitet är en stark bidragande orsak till
            problemets omfattning.
          </p>
          <p xml:id="i-DJ7qGBUjkdAmevQhnpMPEU">
            Även för de som har ett jobb har utvecklingen varit svag de senaste
            åren. Reallöne­utvecklingen, löneökningar utöver inflationen,
            har tidigare legat på 2 till 3 procent per år, men de senaste
            sex åren har reallönerna vuxit med 1 procent totalt. Prognoserna
            för åren framöver pekar på en liknande utveckling. Det är resultatet
            av en politik där arbetslinjen har försvagats, företagsklimatet
            har försämrats och konkurrenskraften urholkats. När detta nu läggs
            till högre inflation och stigande räntor riskerar ut­vecklingen
            att försämras ytterligare.
          </p>
          <head type="h2" xml:id="i-FQBdzXqAnC1YpATRPrSizg">
            Offentliga finanser
          </head>
          <p xml:id="i-J2EqyYNynEV8fhaqe42zMZ">
            Sverige gick in i coronakrisen med relativt starka offentliga
            finanser, framför allt i form av en låg statsskuld.
          </p>
          <p xml:id="i-6CxbVpiNzZtejuB5VHmkcv">
            Finans- och penningpolitiken har stimulerat ekonomin mer eller
            mindre oavbrutet i ett drygt årtionde. Konsekvensen är att stora
            skulder bland hushåll och företag, och andra ekonomiska obalanser,
            har byggts upp i ekonomin. Stora skulder och obalanser riskerar
            att dämpa ekonomins tillväxtförmåga. Med säkerhet spär detta på
            risken för nya kriser. Sverige har fortfarande utrymme att använda
            finanspolitiken för att dämpa effekterna av höjd inflation. Samtidigt
            bör finanspolitiken i normalfallet inte vara expansiv i ett läge
            med hög inflation och ett positivt BNP-gap. Den finanspolitiska
            inriktningen framöver kommer att kräva en avvägning i detta hänseende.
          </p>
          <p xml:id="i-TW7dzPqwpMFo3KH8m9fr9b">
            Det s.k. massflyktsdirektivet har aktiverats av EU med anledning
            av Rysslands invasion av Ukraina, vilket innebär att flyktingar
            från Ukraina får ett tidsbegränsat arbets- och uppehållstillstånd
            i EU:s samtliga medlemsländer. Reglerna gäller inledningsvis under
            ett år, men kan förlängas med ytterligare två år som mest. Direktivets
            aktivering påverkar de offentliga finanserna i flera avseenden.
            Först och främst ger direktivet rätt till boende, vård som inte
            kan anstå, men även skolgång och vård till barn. Flyktingar från
            Ukraina har utöver detta även rätt till dagersättning när de befinner
            sig i Sverige. Direktivets aktivering påverkar därmed den offentliga
            konsum­tionen på såväl statlig som regional och kommunal nivå.
          </p>
          <p xml:id="i-FENu5WBTcNuJvwpQZiZ6hp">
            I detta läge är det centralt att staten tar stort ansvar för
            de ökande kostnaderna som det tillfälligt höga mottagandet medför
            för landets kommuner.
          </p>
          <head type="h1" xml:id="i-2Vv7nPx5nrpUxithMQc2Tp">
            3 Inriktning för den ekonomiska politiken
          </head>
          <head type="h2" xml:id="i-J6HBBMsVMuZwL935tSLjAU">
            Budgetpolitiken och det finanspolitiska ramverket
          </head>
          <p xml:id="i-CKU7tNCUvT2sTtZayQwk3h">
            Det finanspolitiska ramverkets syfte är att skapa stabila förutsättningar
            för att kunna bedriva en långsiktigt hållbar finanspolitik. Ramverket
            innehåller bl.a. de budget­politiska målen som består av ett överskottsmål,
            ett skuldankare för den offentliga sektorn, ett utgiftstak för
            statens utgifter samt det kommunala balanskravet.
          </p>
          <p xml:id="i-8v1AoYTcsjdbHsGuQ5XLuK">
            Överskottsmålet har tjänat Sverige väl som en hörnsten i det
            finanspolitiska ramverket. Det ger finanspolitiken förutsättningar
            att dämpa effekten av kriser på tillväxt och sysselsättning. Överskottsmålet
            bidrar också till den trovärdighet som behövs för att finans-
            och penningpolitiken ska kunna verka tillsammans, liksom för stabilitet
            och motståndskraft i svensk ekonomi. De senaste åren har visat
            att det finanspolitiska ramverket är förenligt med en mycket aktiv
            finanspolitik i en låg­konjunktur. Det är genom att vara återhållsam
            i goda tider som det skapas utrymme att agera i dåliga.
          </p>
          <p xml:id="i-KsG9oBFgR2bYqCMTenAXz">
            En annan del av det finanspolitiska ramverket är utgiftstaket,
            som utgör en övre gräns för statsbudgetens utgiftsnivå. Genom
            utgiftstaket ges riksdag och regering goda möjligheter till kontroll
            och styrning av utgifterna. Enligt de riktlinjer som finns bör
            en buffert för oförutsedda händelser lämnas obudgeterad under
            utgiftstaket för näst­kommande budgetår. Hur stort budgetutrymmet
            för reformer på utgiftssidan till slut blir beror bl.a. på hur
            stor del av budgeteringsmarginalen som under de kommande åren
            tas i anspråk av oförutsedda utgiftsökningar, t.ex. till följd
            av volymökningar i transfererings­systemen eller den makroekonomiska
            utvecklingen.
          </p>
          <p xml:id="i-DGA2z64dVspRByhqcHuesC">
            Skuldankaret är ett riktmärke för den offentliga sektorns bruttoskuld
            som ska uppgå till 35 procent. Det är avgörande att värna skuldankaret
            för att kunna eftersträva hållbara offentliga finanser. Annars
            riskerar statsskulden att försvaga de offentliga finanserna genom
            ökade räntekostnader.
          </p>
          <p xml:id="i-5XSNzkTM8623LnSQvdiyzZ">
            På sikt är det en central uppgift att återföra de offentliga
            finanserna till balans och stärka skyddsvallarna i ekonomin så
            att Sverige ska kunna möta nästa kris med utrymme att agera.
          </p>
          <head type="h2" xml:id="i-wP9AXHEMC2pzn2vucUpwM">
            Riktlinjer för budgetpolitiken
          </head>
          <p xml:id="i-SkLHvAsMftxk6v2SUMuNxd">
            Sverige är i behov av att hitta tillbaka till en ansvarsfull
            ekonomisk politik som bygger upp en motståndskraft mot kriser
            samt reformer som leder till att fler kommer i arbete. Med fler
            sysselsatta ökar välståndet i samhället. Dessutom ökar skatteintäkterna
            som finansierar rättsväsendet och välfärden. När fler kommer i
            arbete ökar resurserna så att vi kan säkerställa kortare köer
            i vården, mer kunskap i skolan, fler poliser i hela landet och
            ett Sverige som håller ihop.
          </p>
          <p xml:id="i-Xe33TD16Cv9ohsJzRVPJyg">
            En av finanspolitikens huvuduppgifter kommer under en period
            sannolikt att behöva vara att stötta de svenska hushållen för
            att mildra effekterna av kostnadsökningar till följd av både politiska
            beslut i Sverige och händelser i vår omvärld. För att inflationen
            ska kunna hållas i schack är det avgörande att penningpolitiken
            kan verka fullt ut. Det kommer ställa stora krav på finanspolitiken
            att inte lägga nya bördor på hushållen och fördela bördor som
            uppstår på ett rimligt sätt. I stället bör finanspolitiken rikta
            in sig på att bryta den politik som lagt stora nya ekonomiska
            bördor på hushållen. Bland annat har höga bränslepriser och nedläggningen
            av ett flertal kärnkraftsreaktorer lett till att kostnaderna för
            hushållen har pressats upp påtagligt. Givet läget bör det vara
            uteslutet att det samlade skattetrycket för de svenska hushållen
            nu tillåts öka.
          </p>
          <p xml:id="i-3L8QSDvuABkjWEwgNdhbZ6">
            Under nästa mandatperiod kommer Sveriges trygghet och säkerhet
            behöva ha en central ställning i budgetpolitiken. Behoven i rättsväsendet
            och försvaret, samt finansiering av politiska reformer för att
            slå tillbaka hoten mot det svenska samhället, behöver tillgodoses
            i större utsträckning än nu. Samtidigt kommer finanspolitiken
            att behöva inriktas mot att på ett betydande sätt stärka vården
            och skolan och andra delar av välfärden i Sverige. För att möjliggöra
            andra påkallade reformer kommer det därutöver att vara nödvändigt
            att vidta åtgärder för att stärka tillväxten i samhället, öka
            effektivi­teten och minska slöseriet med offentliga medel.
          </p>
          <p xml:id="i-QARmds7KRKJ9rvEH3gANom">
            Här och nu behöver den ekonomiska politiken stå redo att hantera
            eventuella effekter av den stegrande kostnadskris som förstärks
            av Rysslands invasion av Ukraina, och skapa förutsättningar för
            att öka hushållens och företagens motståndskraft. Skatte­lättnader
            – såväl tillfälliga som permanenta – och ekonomiska stödåtgärder
            kan fortsatt behöva säkras för att hantera hushållens och företagens
            situation och för att kunna trygga jobben.
          </p>
          <p xml:id="i-7jJF6bPZHRckyRFdtGVyuy">
            Sverige behöver en ny kurs i den ekonomiska politiken som baseras
            på reformer och prioriteringar som kan lösa Sveriges allvarligaste
            problem. Prioriteringar som stärker hushållens ekonomi. Prioriteringar
            som ser till att alla i Sverige som vill och kan arbeta också
            ska ha ett arbete att gå till. Prioriteringar som rustar Sveriges
            motståndskraft – såväl ekonomiskt som militärt. Prioriteringar
            för brottsbekämpning och ett starkare rättsväsen. För ökad företagsamhet,
            fler investeringar, mer forskning och en högre tillväxttakt.
          </p>
          <p xml:id="i-Vp9L51ika7Z4uuZDKmXkFW">
            Sverige behöver en politik som fokuserar på att öka arbetsutbudet
            och säkra en effektiv användning av gemensamma skattemedel. Nivån
            på skatterna påverkar drivkrafterna till arbete. Fler behöver
            komma i arbete och samtidigt uppleva att de får valuta för den
            skatt de betalar. Svenska hushåll behöver få större ekonomiska
            marginaler.
          </p>
          <p xml:id="i-DtENFJ15t3aYr5v2gGP7ra">
            För att råda bot på de försämrade villkoren att investera i Sverige
            behöver de politiska prioriteringarna kommande år tydligt riktas
            mot att förbättra villkoren för företagande och skapa förutsättningar
            för ökad tillväxt. Regelbördan på företagande behöver minska och
            investeringarna i infrastruktur, utbildning och forskning behöver
            öka. Politiken behöver säkra bättre villkor för industrin genom
            att upprusta elnätet och ge förutsättningar för investeringar
            i ny kärnkraft. Bostadsmarknadens funktionssätt behöver förbättras
            så att det blir enklare att flytta till jobb och rekrytera personal.
          </p>
          <p xml:id="i-7kYDiT6No4uNcVGtPex2Sy">
            För att stärka Sveriges säkerhet behöver mer resurser tillföras
            under kommande år för att öka Sveriges motståndskraft och stärka
            vår försvarsförmåga. För att kunna hantera en alltmer osäker och
            instabil omvärld, behöver vi betala för det försvar som detta
            kräver. Försvarsmyndigheterna behöver långsiktiga besked för kunna
            planera tillväxt av personal, materiel och övning för att bygga
            försvarsförmåga.
          </p>
          <p xml:id="i-PxDLFmWeGroJ4QGHAHGVJ1">
            Målsättningen är att försvarsanslagen bör uppgå till 2 procent
            av BNP år 2025. Anslagsökningen är avgörande främst för att kunna
            möta det försämrade säkerhetsläget, möjliggöra en stärkt förmåga
            samt även för att kunna uppfylla kraven för ett möjligt medlemskap
            i Nato. Försvarsmakten behöver ökade resurser för mer personal,
            modernare utrustning och förutsättningar för en ökad övningsverksamhet.
            Därtill är det även angeläget att öka Försvarsmaktens tekniska
            förmåga som kommer att ha stor betydelse på det framtida slagfältet.
          </p>
          <p xml:id="i-DZkhVGAsWVdEi5sWbXR9vP">
            För att öka tryggheten och pressa tillbaka våld och kriminalitet
            är det av stor vikt att stärka rättsväsendet. Betydande skärpningar
            av strafflagstiftningen är helt nödvändiga för att hålla gängkriminella
            borta från gator och torg. Med ambitionen att betydligt fler brottslingar
            ska vistas längre tid i fängelse krävs också att hela rättskedjan
            prioriteras – för att kunna rusta Polismyndigheten, Åklagarmyndigheten,
            domstolarna och Kriminal­vården. Särskilt viktigt är fortsatta
            satsningar som ger oss en realistisk möjlighet att öka antalet
            poliser betydligt.
          </p>
          <head type="h2" xml:id="i-GszbZk1f4UB1vLnAyHuWx">
            Stärkt ekonomi för Sveriges hushåll
          </head>
          <p xml:id="i-5Tv7Hy215wTQ1YwEApy4t7">
            Till följd av ett högre inflationstryck och Rysslands invasion
            av Ukraina finns en stor risk för att prisuppgångarna minskar
            hushållens köpkraft i Sverige. Riksbankens före­trädare har meddelat
            att räntehöjningar kommer att infalla tidigare än förväntat för
            att hantera inflationstrycket. Bankerna har redan börjat höja
            sina listräntor för bolån i och med de högre marknadsräntorna.
          </p>
          <p xml:id="i-HWBLn83p6gV7oy2aZc6YnX">
            Svenska hushåll har under senare tid pressats av historiskt höga
            elpriser. Omfattande problem i energiförsörjningen, som bl.a.
            är en följd av regeringens kärnkraftsav­veckling, har medfört
            stigande elpriser som slår hårt mot tillväxten och hushållens
            ekonomi. Före kärnkraftsnedläggningen var det små skillnader i
            elpriserna mellan norra och södra Sverige. Efter nedläggningen
            av Ringhals 1 och 2 är priserna i södra Sverige ofta många gånger
            högre än i norra Sverige.
          </p>
          <p xml:id="i-MBnthGzhDRPFSa1X3vnHAC">
            Sedan 2014 har ett antal olika skatter höjts som medfört minskade
            ekonomiska marginaler för svenska hushåll. Även om vissa skattelättnader
            har genomförts har olika skatter på jobb och företag höjts sedan
            2014, liksom på sparande, el, bilar och driv­medel. Till detta
            har en mängd nya skatter införts som flygskatten, elektronikskatten
            och plastpåseskatten – alla skatter som läggs på hushållen.
          </p>
          <p xml:id="i-QERkkKFqYqY78QYtZYoaHd">
            Drivmedelspriserna har nått nivåer som medför att vissa tvingas
            säga upp sig från jobbet när pendlingen blir för dyr, och medför
            konkurser och uppsägningar inom exempelvis jordbruket och åkerinäringen
            där drivmedel är en särskilt stor kostnad.
          </p>
          <p xml:id="i-BgPPFxtdgKhpLvEwRmV3su">
            Det här bidrar till att driva upp inflationen som gör att den
            ekonomiska situationen för hushållen blir alltmer pressad, och
            medför negativ reallöneutveckling för hushållen i år. Till detta
            kan eventuellt stigande räntekostnader medföra minskad konsumtion,
            vilket riskerar att leda till ökad arbetslöshet och svårigheter
            för många hushåll att klara sina krediter.
          </p>
          <p xml:id="i-Raxni1KXUwYF2fBez54A1Z">
            En betydande minskning eller avveckling av produktion i svenskt
            jordbruk skulle slå hårt mot hushållens ekonomi och äventyra vår
            inhemska livsmedelsproduktion på både kort och lång sikt. Livsmedelsförsörjningen
            i Sverige är inte hotad i dagsläget, men om säkerhetskrisen i
            vårt närområde förvärras är det viktigt att vi är förberedda.
            Mot bak­grund av den rådande situationen krävs mer kraftfulla
            åtgärder för att säkra svensk livsmedelsförsörjning, dämpa kostnadskrisen
            och mildra effekterna av prishöjningar för svenska hushåll.
          </p>
          <p xml:id="i-xPZNK1mPRSUnFhpPn9ixm">
            Regeringens ekonomisk-politiska ambitioner bygger trots kostnadskrisen
            på ökade skattebördor på svenska hushåll. Socialdemokraterna med
            samarbetspartier hotar dessutom med ytterligare pålagor på hushållen
            i olika former – bl.a. genom fastighets­skatt, högre skatt på
            sparande, högre bilskatter och minskat rutavdrag. Det är en väg
            som nu vore mycket riskfylld för Sverige, med sammanlagda ekonomiska
            konsekvenser som är svåra att överblicka.
          </p>
          <p xml:id="i-9dyivPF2Uy2jNuivhosCUM">
            Sammantaget är det uppenbart att den växande ekonomiska bördan
            på svenska hushåll till stor del är en konsekvens av en undermålig,
            men högst medveten, politik. Det här fordrar att politiken kommande
            år behöver riktas mot att avveckla den politik som har skapat
            en alltmer trängd ekonomisk situation för hushållen, och i takt
            med att ekonomin tillåter i stället eftersträva att stärka människors
            privatekonomi.
          </p>
          <p xml:id="i-KGRkpjxQbLKs4jCENpbiFP">
            En starkare ekonomi och fler i arbete skapar förutsättningar
            för högre pensioner. Inget är viktigare för en högre pension än
            att sysselsättningen, tillväxten och reallönerna ökar.
          </p>
          <p xml:id="i-Sp3QHzdhobjQDBVGBbjwYz">
            Pensionerna ska stärkas. Det finns ett stort värde i att ge landets
            pensionärer större ekonomiska marginaler. I dag kan många pensionärer
            inte få ekonomin att gå ihop och därför behöver mer göras för
            att förbättra pensionärernas ekonomi.
          </p>
          <p xml:id="i-BnrvHCZ57doRwPMLYkwd2Y">
            Det är samtidigt avgörande att inom pensionssystemet upprätthålla
            ett respektav­stånd mellan de som har arbetat ett helt yrkesliv
            och de som inte har gjort det. Det ska löna sig att ha arbetat.
          </p>
          <p xml:id="i-JYb8683fwGmgyUFsDRwzEf">
            Under nästa mandatperiod behöver reformer av pensionssystemet
            göras, och skatten för pensionärer sänkas ytterligare. Den som
            under ett helt arbetsliv varit med och byggt Sverige måste känna
            att det premieras – att pensionen räcker till. Det är både rätt
            och rättvist att Sveriges pensionärer får mer pengar kvar i plånboken.
          </p>
          <p xml:id="i-8EEcNNohqWfEVyWkfsSH9y">
            Svenska bensin- och dieselpriser är på historiskt mycket höga
            nivåer, vilket ökar pressen på hushållens ekonomi – liksom för
            de branscher där drivmedel är en stor kostnad. Redan innan kriget
            bröt ut var det svenska dieselpriset det högsta i världen. Ryssland
            är världens tredje största producent av olja. Skulle stora delar
            av Rysslands olja falla bort på grund av bl.a. än skarpare sanktioner
            skulle oljepriset kunna nå betydligt högre nivåer än de rådande.
          </p>
          <p xml:id="i-PAzrx57Xst9QY87Zjpazfs">
            Utöver detta har även reduktionsplikten, inblandning av biodrivmedel,
            lett till högre bränslepriser. Sverige har betydligt högre krav
            på inblandning än övriga EU-länder. Detta gäller i synnerhet diesel,
            där inblandningen är som störst. Reduktionsplikten behöver ses
            över i syfte att reducera de kostnader dagens inblandningskrav
            medför för den som är beroende av bilen.
          </p>
          <p xml:id="i-Y7Y7xtRdFSmCQYcFS1MA7H">
            Om Sverige ska hålla ihop måste människor ha råd att transportera
            sig till jobb, familj, vänner och fritidsaktiviteter. Det är inte
            rimligt att den som bor på landsbygden och är beroende av bilen
            ska dra ett mycket tyngre lass för klimatomställningen än den
            som bor i storstan. Mot bakgrund av de höga bränslepriserna är
            det motiverat att underlätta arbetsliv och vardag för dem som
            är beroende av bilen.
          </p>
          <p xml:id="i-KAo4M4hKEojorRmBxrCiGk">
            Under våren 2022 har viktiga åtgärder vidtagits på initiativ
            från våra partier i riksdagen för att sänka bränslepriserna, något
            som nu blir verklighet. Fler insatser behöver prioriteras framöver
            för att reducera kostnaderna för att transportera sig med bil.
            Vidare behöver laddinfrastrukturen fortsatt byggas ut för att
            underlätta elektrifieringen av fordonsflottan.
          </p>
          <head type="h2" xml:id="i-42MZdy4noetvUFR4FBgWY9">
            Fler i arbete
          </head>
          <p xml:id="i-GrRBfyuZG588Liv8q59xYW">
            Att pressa tillbaka arbetslösheten är avgörande för Sveriges
            framtid av många skäl. Betydelsen av egen försörjning går inte
            att överskatta, vare sig för den enskilde eller för samhället.
            Med en åldrande befolkning behövs varenda arbetad timme för att
            klara välfärdens finansiering. Den höga arbetslösheten kan också
            resultera i ohälsa, och leder i längden till sämre pensioner och
            försvårar inkludering och integration för dem som i stället fastnar
            i livslångt utanförskap. Det innebär också att människor inte
            inkluderas i en arbetsgemenskap, och inte heller får chansen att
            visa vad de går för och bidra till det gemensamma. Arbetslöshet
            och utanförskap kan också innebära hopplöshet och frustration,
            som kan utgöra grogrund för de kriminella gängens rekrytering.
          </p>
          <head type="h3" xml:id="i-8yYzWM68XTZfn8rv4U9Br1">
            Större incitament till arbete
          </head>
          <p xml:id="i-GZBUYhXWFPR1WKN126vcvy">
            Sverige behöver en politik för full sysselsättning. En viktig
            anledning till den höga arbetslösheten i Sverige är att det inte
            lönar sig tillräckligt att gå från bidrag till arbete. Bidragsberoendet
            bland de med arbetsförmåga behöver brytas. Principen om att alla
            som kan och vill arbeta i Sverige också ska ha ett jobb att gå
            till ska vara ett rättesnöre för politiken under kommande mandatperiod.
            Sverige kommer inte att kunna bryta de allvarliga integrationsproblemen
            – som har inneburit att många utrikes födda aldrig närmat sig
            det svenska samhället och arbetsmarknaden – om det inte lönar
            sig bättre att göra rätt för sig och gå till jobbet. Integrationspolitiken
            bör genomsyras av tydliga krav och förväntningar på att människor
            ska bli självförsörjande.
          </p>
          <p xml:id="i-9jNdKbAYX9fEqLBCxN8ugx">
            För låginkomsttagare lönar det sig sämre att gå från bidrag till
            arbete i Sverige än i nästan något jämförbart land. Detta är en
            viktig orsak till den misslyckade integrationen och till att långtidsarbetslösheten
            fortsätter att vara hög. Lägre skatt på låga inkomster är därför
            en central del för att fler ska få egen lön och en arbetsgemenskap.
          </p>
          <p xml:id="i-BVVi12HEpfzDG8ymeDMoEo">
            Höjd status för egen försörjning bidrar även till att stävja
            det utanförskap som utgör kriminalitetens grogrund. I takt med
            att ekonomin tillåter bör skatten på att arbeta kunna sänkas under
            kommande år – framför allt på låga och medelstora inkomster.
          </p>
          <p xml:id="i-MXpyQ9hRA5bpotmsDguWJZ">
            Ska vi möjliggöra växande företag, högre tillväxt och hög kvalitet
            i välfärden behöver vi fler arbetade timmar. Om utbytet av att
            arbeta ökar kommer arbetslösheten att bli lägre och arbetslöshetstiderna
            kortare. Dessa samband har ett robust stöd inom den nationalekonomiska
            forskningen och det är denna insikt som ligger bakom exempelvis
            jobbskatteavdraget, som i någon form finns i de flesta länder.
            Att det lönar sig för dåligt att gå från bidrag till arbete gäller
            för försörjningsstöd och etablerings­ersättning, men också för
            dem som har a-kassa eller aktivitetsstöd.
          </p>
          <head type="h3" xml:id="i-WGmZeLB3f5BX4Y1Qy8JmNS">
            Genomför en bidragsreform
          </head>
          <p xml:id="i-AN2gP8argk4g8itEX7bQ7Q">
            Alltför många kan eller väljer att inte försörja sig själva fullt
            ut trots att Sverige, före coronapandemin, precis genomgått en
            stark högkonjunktur. Detta ställer krav på strukturella reformer
            på den svenska arbetsmarknaden och inte minst i de svenska bidragssystemen.
            I dag kan den sammantagna nivån av olika bidrag och ersättningar
            innebära att det inte lönar sig tillräckligt att börja jobba i
            stället för att leva på bidrag. Samtidigt har exempelvis försörjningsstödet
            höga marginaleffekter och de krav som ställs på den som står utan
            arbete ser olika ut i olika delar av landet.
          </p>
          <p xml:id="i-8iJHUvqrHAweGfL5bJ5Wms">
            För att bryta det utanförskap som nu förstärks och som gör att
            alltför många inte kan försörja sig behöver en stor bidragsreform
            genomföras som bygger på följande delar:
          </p>
          <p xml:id="i-REtykWoVRzezbSiBJ5Lsbt">
            • Skärpning av socialtjänstlagen och annan relevant lagstiftning
            så att samtliga kommuner i Sverige ställer likvärdiga och tydliga
            aktivitetskrav på de som har försörjningsstöd på grund av arbetslöshet.
            Den som har försörjningsstöd ska även kunna delta i samhällsnyttiga
            insatser och formerna för detta bör utredas.
          </p>
          <p xml:id="i-Jw5ha7nd9udGKjke7St5b5">
            • Begränsning av möjligheten att lokalt skjuta till försörjningsstöd
            utöver det som anges i riksnormen, för att stärka drivkraften
            till egen försörjning.
          </p>
          <p xml:id="i-Rv5LP7dtQSvBZFnhwWX7jd">
            • Möjligheten att avskaffa rätten till kompletterande försörjningsstöd
            för den som även har etableringsersättning, för att stärka drivkraften
            till egen försörjning. Även annan kvalificering in till de svenska
            transfereringssystemen för den som är nyanländ i Sverige kan övervägas.
          </p>
          <p xml:id="i-GiuCFxg5e86MPJVsoJ4sxi">
            • Tydligt förbättrat ekonomiskt utfall för den som går från försörjningsstöd
            till arbete, antingen i form av en utbetalning eller en skattelättnad,
            genom att marginal­effekterna vid övergång i arbete minskas påtagligt.
          </p>
          <p xml:id="i-GQ2GVxbtLU2tAdYQZZ3PM9">
            • Åtgärder för att komma till rätta med problemet med att den
            sammantagna nivån av staplade bidrag och ersättningar kan göra
            det olönsamt att gå från bidrag till arbete.
          </p>
          <p xml:id="i-JUnEbTf2VTQhwpJ1YsyU7K">
            • Ansvarsfördelning mellan stat och kommun för långtidsarbetslösa.
          </p>
          <head type="h2" xml:id="i-9w8dRuRbLJcuBqeHbJxP2h">
            En politik för ökad tillväxt
          </head>
          <p xml:id="i-WW2vZsxTL5N9pfBBvNBpcn">
            Ska vi långsiktigt ha råd med välfärd och pensioner behövs reformer
            som säkerställer välståndstillväxt genom högre produktivitet.
            Utan en växande ekonomi saknas lång­siktig finansiering för såväl
            fler poliser som fler anställda i vården och omsorgen. Samhällsgemenskapen
            tar skada när människor upplever att välståndet hotas av att fler
            ska dela på resurser som inte blir större. Endast en växande ekonomi
            kan bära fram­tidens välfärd och stärka sammanhållningen. Att
            den historiskt låga tillväxten per capita har bestått under flera
            år är ett tecken på att tillväxtpolitiken inte är tillräckligt
            bra.
          </p>
          <p xml:id="i-5imVLwZiTbvvdNX6ny86TZ">
            Med de rådande grundläggande problemen i elförsörjningen hotas
            tillväxt och svenska jobb. Kommuner runt om i Sverige tvingas
            i dag att säga nej till företag som vill starta eller bygga ut
            sin verksamhet på grund av brist på just el. Sveriges elförsörjningsproblem,
            som är en konsekvens av en ansvarslös energipolitik, är ett hot
            mot tillväxt, omställning och landets motståndskraft. Därför bör
            politiken för kommande år ha som tydligt mål att rusta för en
            utökad och mer robust elproduktion som framför allt bygger på
            att bana väg för utbyggd kärnkraft och upprättandet av teknikneutrala
            spelregler för fossilfri elproduktion. Utöver brister i elförsörjningen
            är miljötillståndsprövningen ofta ett av de största hindren för
            företag som vill ställa om. Miljöprövningarna måste gå betydligt
            snabbare och bli mer förutsägbara för att inte hämma omställning
            och tillväxt.
          </p>
          <p xml:id="i-WwmvdgEttNKXa8hV7r3a9n">
            Höga skatter, krångliga tillståndsprocesser och byråkrati sätter
            käppar i hjulet för innovation och tillväxt i Sverige. En arbetar-
            och kunskapsnation som ska vara konkurrenskraftig i en globaliserad
            värld och världsledande inom innovation och forskning behöver
            ha ett skattesystem som stöttar entreprenörskap, investeringar,
            utbildning och ansträngning. Bolags-, kunskaps- och kapitalskatter
            ska vara konkurrenskraftiga och uppmuntra till investeringar i
            Sverige. Det är centralt att utbildning, att ta ansvar på jobbet
            och entreprenörskap lönar sig. Utbildningspremien bör på sikt
            öka.
          </p>
          <p xml:id="i-3Hgjs7ApiLgusq9ALrJ2ts">
            Politiken bör kommande år säkra ett åtgärdspaket för förbättrade
            villkor för företag. Nya mål för att förenkla reglerna för företagen
            måste tas fram, och styra mot minskad administrativ börda och
            minskade kostnader för landets företag. Bland annat behöver de
            grundläggande proble­men med långa handläggningstider vid landets
            myndigheter åtgärdas. Ett av de tydligaste hindren för företag
            är de olika typer av miljötillstånd som i dag kan ta både sex,
            åtta och tio år. En ny strategi för att korta handläggningstiderna
            på svenska myndigheter bör tas fram.
          </p>
          <head type="h1" xml:id="i-5ZfHbBgcBsAv9RadYnUiK9">
            4 Stärk Sveriges motståndskraft
          </head>
          <head type="h2" xml:id="i-FmmYJXtSCYNFUAw9xY2BZw">
            Ett starkare försvar
          </head>
          <p xml:id="i-VpsBMuFpcaEJxKtupLQN6s">
            Rysslands invasion av Ukraina har skapat den allvarligaste säkerhetspolitiska
            krisen i Europa sedan andra världskrigets slut. Rysslands president
            Vladimir Putin bär ansvaret för tusentals döda och miljoner människor
            på flykt.
          </p>
          <p xml:id="i-9rmRaL4kD2XtJEDH1aWdNq">
            Sveriges motståndskraft behöver öka. Försvaret måste stärkas
            för att vi bättre ska kunna försvara vårt land, hävda vår territoriella
            integritet och värna svenska intressen. Detta kräver kraftfulla
            satsningar på såväl det militära som det civila försvaret och
            att dessa satsningar går i takt för att skapa ett fungerande totalförsvar
            som stärker Sveriges säkerhet på bred front.
          </p>
          <p xml:id="i-UKHU1UB7jY4LUyUsyTNdkD">
            Målet är att det svenska försvaret ska vara krigsavhållande och
            avskräcka en eventuell motståndare från att angripa Sverige. Samtidigt
            ska försvaret ständigt kunna hävda Sveriges suveränitet och territoriella
            integritet och samtidigt bidra till säkerhet och stabilitet i
            närområdet i linje med den solidariska säkerhetspolitiken. Det
            svenska försvaret ska vara interoperabelt med Natoländers och
            EU-länders försvarsmakter för att kunna ge och ta emot militärt
            och civilt stöd i händelse av kris och krig.
          </p>
          <p xml:id="i-7KqPfBy8DqqXZv3ngPUTDG">
            Vår målsättning är att försvarsanslagen bör uppgå till 2 procent
            av BNP till 2025. Detta är en betydligt högre ambition än vad
            regeringen har. Denna upptrappning av anslaget kommer att möjliggöra
            ett snabbare genomförande av åtgärderna i försvars­beslutet, men
            även att nya förmågor kommer att kunna tillföras.
          </p>
          <p xml:id="i-W8AhT5by7LUQwiJyk6ujz2">
            Förutsättningarna för att den snabbare upprustningen av försvaret
            ska kunna ske är att den sker på ett sådant sätt att det inte
            äventyrar dagens försvarsförmåga under tillväxtfasen, och att
            förstärkningen sker på ett kostnadseffektivt sätt.
          </p>
          <p xml:id="i-G7jZwpoPq53RpV6DYWaeEW">
            Tröskeln för rysk våldsanvändning i vårt närområde är låg i ett
            läge då landet är pressat. Sammantaget inskärper den samlade säkerhetspolitiska
            bilden vikten av en snabb svensk upprustning.
          </p>
          <p xml:id="i-6tFoyyy6TqoBN7KRtfn4cZ">
            Skulle Sverige gå med i Nato så inskärps detta behov ytterligare.
            Vid det kommande Natotoppmötet senare i år så väntas alliansen
            inskärpa att målsättningen om 2 procent av BNP i försvarsanslag
            är att se som ett golv för alliansens medlemmar och inte ett tak
            eller en statistisk målsättning.
          </p>
          <p xml:id="i-EqnCjJujrRCo7tHaHLDnMr">
            En målsättning om att öka försvarsanslagen kraftigt till 2025
            ställer stora krav på hur försvarspolitiken och styrningen av
            försvaret utformas under kommande år. Försvars­makten har exempelvis
            pekat ut möjligheten att snabbt köpa in materiel till försvaret
            som en klart begränsande faktor som behöver lösas för att kunna
            genomföra en snabb upprustning. Försvarets materielverk har exempelvis
            – för Försvarsberedningen – pekat ut att det är möjligt att –
            genom forcerad anskaffning – köpa in materiel snabbare än vad
            som tidigare presenterats och därmed undvika att inköpen blir
            en lika tydligt begränsande faktor.
          </p>
          <p xml:id="i-PM1zyt9VNNizDW8d7oKkY9">
            En väsentlighet för att kunna växa snabbt är att upprustningen
            inleds snarast möjligt. Det är därför angeläget att Försvarsmaktens
            bemyndiganderam höjs avsevärt i närtid så att Sverige redan under
            våren 2022 kraftfullt kan utöka anskaffningen av nödvändig materiel.
            Detta skulle medföra att försvaret snabbt kan öka inköpsvolymerna
            och minskar risken för att Sverige kan halka efter i kön vad gäller
            leveransen från försvarsindustrin. Att kunna skala upp inköpen
            och anskaffningen redan under våren 2022 skulle spara avsevärd
            tid jämfört med att helt och fullt vänta på att försvarsbeslutet
            uppdateras innan ny anskaffning görs. I första hand bör man exempelvis
            fokusera på att köpa in materiel som är kopplat till det redan
            befintliga försvarsbeslutet.
          </p>
          <p xml:id="i-U56GXtt6rENnng2fMLQB9Z">
            En annan faktor som Försvarsmakten har pekat ut som en begränsande
            faktor är tillståndsprocesserna för exempelvis miljötillstånd
            kopplade till Försvarsmaktens verksamhet. I sitt senaste budgetunderlag
            hemställde myndigheten om att ett antal regeländringar bör göras
            för att åstadkomma detta. Dessa bör genomföras snarast möjligt.
            Ytterligare regelförenklingar bör dessutom göras utöver detta
            och därför förbereds initiativ i relevanta riksdagsutskott för
            att möjliggöra ytterligare regel­förenklingar som underlättar
            Försvarsmaktens fortsatta tillväxt. Anslagsökningen är avgörande
            främst för att kunna möta det försämrade säkerhetsläget, möjliggöra
            en stärkt förmåga samt även för att kunna uppfylla kraven för
            ett möjligt medlemskap i Nato. Försvarsmakten behöver ökade resurser
            för mer personal, mer materiel och förutsättningar för en ökad
            övningsverksamhet. Därtill är det även angeläget att öka satsningarna
            på nya teknologier som kommer att ha stor påverkan på det framtida
            slagfältet.
          </p>
          <p xml:id="i-72goewNuNZk8tvHJrbP9MZ">
            Hotbilden mot Sverige har flera dimensioner och inkluderar såväl
            traditionella militära hot som hybridhot, vilka inkluderar bl.a.
            cyberattacker, desinformation och ekonomisk påverkan. Sveriges
            totala försvarsförmåga bör stärkas. Allt detta kräver sammantaget
            att Sveriges försvar och krisberedskap stärks.
          </p>
          <head type="h2" xml:id="i-WeagDpTe7bvidRCCdSrKzi">
            Inriktningen för upprustningen av försvaret
          </head>
          <p xml:id="i-THVXMD7aqxr8PJqJ7v5n4u">
            Det innevarande försvarsbeslutet innebär en helt nödvändig tillväxt
            av försvaret och innehåller satsningar som kommer att stärka alla
            försvarsgrenar. Antalet anställda och värnpliktiga i krigsorganisationen
            ska öka och ny materiel tillföras. Särskilt fokus i beslutet ligger
            på åtgärder när det gäller armén, vilken har varit eftersatt i
            tidigare beslut.
          </p>
          <p xml:id="i-21DqXwCD64QCNVP974nnGT">
            Den utökade ekonomiska ramen till år 2025 kommer att möjliggöra
            att en rad åtgärder som ingår i försvarsbeslutet tidigareläggs.
            Dessutom kommer det även att finnas möjlighet att säkra finansiering
            för de 17 ofinansierade åtgärder i senaste försvarspropositionen
            som ska genomföras vid en utökad ekonomisk ram. Vissa av dessa
            punkter är delvis omhändertagna tack vare de extra resurser till
            försvaret som förhandlades fram inom ramen för Försvarsberedningen
            under våren 2022.
          </p>
          <p xml:id="i-B7Gpr3vYqxr3VsoUktCnkB">
            Det finns samtidigt ett behov av att stärka samtliga tre försvarsgrenar.
            Armén, flygvapnet och marinen har samtliga både betydande omsättningsbehov
            av materiel samt behov av förstärkningar av sina förmågor. Även
            Sveriges försvarsunderrättelse­förmåga behöver stärkas.
          </p>
          <p xml:id="i-BgsMF4wDjKKhnxbEmGomcF">
            Hela försvarssektorn måste kunna hantera en snabb tillväxt. Det
            handlar t.ex. om att processerna för att få miljötillstånd för
            övnings- och skjutfält måste skyndas på, att materielanskaffningen
            måste fungera för att kunna omhänderta stora beställningar både
            när det gäller större plattformar och mängdmateriel, samt att
            det finns ändamålsenlig infrastruktur och tillräckligt många utbildande
            officerare. Samtidigt behöver försvars­förmågan upprätthållas
            under tiden försvaret byggs ut.
          </p>
          <p xml:id="i-DCfqneZrr5R18yQfpryUFw">
            Det är centralt att de initiala lärdomarna från kriget i Ukraina
            tas till vara och över­sätts till svenska förhållanden. Det kommer
            att ta tid att förstå vidden av hur kriget i Ukraina kommer att
            påverka såväl säkerhets- som försvarspolitiken, men redan nu går
            det dock att skönja vissa erfarenheter, som är relevanta i en
            svensk kontext. Det rör sig om både taktik och utrustning, liksom
            användandet av ny teknologi.
          </p>
          <p xml:id="i-A4jwLn4o3vGGSv9T5rsjQ4">
            Luftherravälde är en faktor som är helt central i den pågående
            konflikten. Den ryska oförmågan att etablera luftherravälde har
            varit en förklaring till det ryska misslyckandet i ett större
            perspektiv. Detta är en relevant lärdom även för Sverige, särskilt
            med tanke på operationsdjupet i Östersjöregionen, och vårt luftförsvar
            bör utvecklas ytterligare.
          </p>
          <p xml:id="i-JJGqq56iodGQGBbMabkpwR">
            I försvarsbeslutet ingår även att Sverige ska påbörja anskaffning
            av långräckviddig bekämpningsförmåga under perioden 2026 till
            2030. Detta bör tidigareläggas.
          </p>
          <p xml:id="i-71NwwiJbiYwzP17fBUEGNG">
            Striderna i Ukraina har också visat att små rörliga förband utrustade
            med moderna pansarvärnsvapen har kunnat tillfoga de ryska förbanden
            stor skada och har kunnat störa ut stora delar av den ryska logistiken
            och försörjningen. Ukraina har även haft stor nytta av drönare.
            Här finns lärdomar att dra.
          </p>
          <p xml:id="i-6g17SMtDQ4Ccv8zWah8SR1">
            Vidare behöver det svenska försvaret i ökad utsträckning ta höjd
            för de möjligheter och risker som den allt snabbare teknikutvecklingen
            innebär.
          </p>
          <p xml:id="i-PBETd5s3DayJNqQj2KiHZ4">
            Försvarssektorn behöver även arbeta systematiskt för att integrera
            ny teknologi som löpande utvecklas inom den civila sektorn. Försvarsmakten
            behöver därför mer resurser för forskning och teknikutveckling
            för att kunna svara upp mot de behov som finns.
          </p>
          <p xml:id="i-W3CRDHgBmv4dZ7aVnZVe4e">
            Sverige är i dag ett av världens mest digitaliserade länder,
            men vi har ändå påtagliga brister i vår cybersäkerhet. Det svenska
            cyberförsvaret har utvecklats i flera avseenden på senare år –
            som exempel kan nämnas etablerandet av en cybersoldatutbildning
            och it-försvarsförband, samt ett centrum för cyberförsvar och
            informationssäkerhet. Det är viktigt att politiken säkrar att
            utvecklingen mot ett starkare cyberförsvar fortsätter.
          </p>
          <p xml:id="i-4JAxkoGfTM88zN1AwjURCQ">
            Det finns ytterligare ett antal områden som behöver stärkas i
            Sverige när det kommer till cybersäkerhet. Det handlar bl.a. om
            kompetensförsörjning, investering i kommunikationer med ett högre
            säkerhetsskydd samt bättre ledning och samverkan.
          </p>
          <p xml:id="i-LfDX5Q35iq4TsUy5nhUxUV">
            Vidare är det angeläget att Sveriges samlade krisledning stärks.
            De senaste årens kriser visar på betydande svagheter i den svenska
            krisledningen när det gäller större kriser som berör flera sektorer
            och geografiska områden. Det behövs ett nationellt säkerhetsråd
            på Statsrådsberedningen lett av en säkerhetsrådgivare med ett
            permanent kansli. Säkerhetsrådet ska göra strategiska överväganden
            och, i händelse av kris, utgöra en central ledningsförmåga.
          </p>
          <p xml:id="i-H3cEHkjXt4u4VT7Qpon6Fb">
            Som medlem i Nato skulle vi dela solidariska försvarsgarantier
            med 30 andra länder och kunna ha en gemensam försvarsplanering
            som möjliggör ett snabbt agerande vid en konflikt. Det är viktigt
            att försvarssektorn bereds inför att Sverige eventuellt kan bli
            en del av Nato.
          </p>
          <head type="h2" xml:id="i-LyTJBk7t6ztThK6Fz8BP5h">
            Stärkt civil beredskap och inhemsk livsmedelsförsörjning
          </head>
          <p xml:id="i-TGjwai7AaX4QYtGsZcWumi">
            Det pågående invasionskriget har stora effekter på de samlade
            livsmedelspriserna. Både Ryssland och Ukraina står för en stor
            del av den globala produktionen av insatsvaror till konstgödsel
            och djurfoder. Invasionskrigets effekter syns även på terminspriserna
            för vete som är uppe på historiskt höga nivåer.
          </p>
          <p xml:id="i-P8CnNyKvPkoCYbmMh1Jr8T">
            Dessutom spelar säsongsarbetare från regionen vanligtvis en viktig
            roll i att förse bl.a. svenska gårdar med arbetskraft. Därtill
            drabbar de rekordhöga drivmedels- och elpriserna just nu svenska
            jordbrukare på ett allvarligt sätt.
          </p>
          <p xml:id="i-8F38LsN5kAR9hqm7ckbgx8">
            Rysslands invasion av Ukraina har lett till utbudsstörningar
            som kraftigt drivit upp kostnaderna i svensk livsmedelsproduktion.
            Redan före krigsutbrottet var svenska livsmedelsproducenter hårt
            pressade av kostnadsökningar. Svensk ekonomi måste stå stark för
            att hantera krigets indirekta effekter på ekonomin. De ekonomiska
            sanktionerna måste få verka fullt ut – vilket skapar ett behov
            av att stötta svensk ekonomi och svenska hushåll.
          </p>
          <p xml:id="i-HaRbhRS3EwWGyHjUysrRmu">
            Politiken ska arbeta för ett dynamiskt och konkurrenskraftigt
            näringsliv i hela landet med ambitionen att svenska jordbrukare
            ska ha likvärdiga konkurrensförhållanden jämfört med jordbrukare
            i övriga EU. Livsmedelsförsörjningen i Sverige är inte hotad i
            dagsläget, men om säkerhetskrisen i vårt närområde förvärras är
            det viktigt att vi är förberedda. Sveriges självförsörjning av
            livsmedel är i dag omkring 50 procent.
          </p>
          <p xml:id="i-GPvFyeqKK1yGdfB3m7GSim">
            Det är angeläget för Sveriges motståndskraft och livsmedelsförsörjning
            att vi underlättar och stärker konkurrenskraften för svenska lantbrukare
            genom att minska regelbördan och sänka kostnaderna. Vi vill se
            förstärkningar av livsmedelsstrategin och mer medel till länsstyrelserna
            för att korta handläggningstiderna av miljötillstånds­ansökningarna.
            Vidare är det även centralt att resurser avsätts för att staten
            tar ansvaret för att bekosta skyddsjakten på skadegörande djur.
          </p>
          <p xml:id="i-6zHiR4D6ieLJukSMj3kLVq">
            På sikt måste Sverige bygga upp en hållbar livsmedelsberedskap
            för att kunna förse civilbefolkningen och militär personal med
            livsmedel.
          </p>
          <head type="h3" xml:id="i-3cYZocqXMoZ6SuJfPopfBF">
            Följande åtgärder bör prioriteras för att stärka Sveriges livsmedelsberedskap
            på sikt:
          </head>
          <list style="ol">
            <item xml:id="i-E8ku1AsQWcUcGCg59JEvAN">
              Ett konkurrenskraftigt svenskt jordbruk med en högre inhemsk
              produktion minskar vår sårbarhet ur ett totalförsvarsperspektiv.
              Animalieproduktionen och växtodlingen bör ökas. Det kan enbart
              göras genom en starkare konkurrenskraft för svenska lantbrukare.
              Regelförenklingar, stärkt ägande- och brukanderätt, upphandlingar
              som inte missgynnar svenska producenter är prioriterade åtgärder.
            </item>
            <item xml:id="i-TP6S5LT3n1GAiMssLrWdx3">
              Vissa strategiska varor bör finnas i omsättningslager, särskilt
              sådana varor som inte kan säkras genom leveranser från utländska
              leverantörer eller som inte kan produceras inom landet. Lagringen
              bör omfatta både färdiga produkter och insatsvaror som foder och
              gödningsmedel.
            </item>
            <item xml:id="i-LvYnXFc9Emri1qZd4H7T1r">
              Det behövs målsättningar och en planering för hur animalieproduktionen
              och växtodlingen ska kunna bedrivas vid höjd beredskap. Därför
              behövs det ett tydligare och samlat samordningsansvar när det
              gäller försörjningstrygghetsfrågorna, avseende exempelvis livsmedel
              och drivmedel.
            </item>
          </list>
          <p xml:id="i-HxctQkQeECZczWMr9xCjUb">
            De svagheter i Sveriges beredskap som uppenbarats under coronakrisen
            måste rättas till. Strukturen för det civila försvaret har ännu
            inte kommit på plats och en rad andra viktiga frågor som hur samarbetet
            med näringslivet ska se ut, upprättandet av beredskapslager och
            en hållbar finansieringsmodell har inte lösts ut.
          </p>
          <p xml:id="i-VV1Uhxho7ogyuR1LbfCFFP">
            Sverige är beroende av el och vid ett avbrott i elförsörjningen
            behöver det finnas reservkraft och tillgång till drivmedel. Det
            är avgörande att Sveriges beredskap förbättras på det området.
            För att det offentliga ska kunna säkerställa tillgången till dricksvatten
            vid höjd beredskap och krig måste även planering och logistiken
            kring dricksvattenförsörjningen runt om i landet bli mer robust.
            Vidare behöver åtgärder säkras för att relevanta myndigheter än
            tydligare får ansvar för att förbereda åtgärder för att bättre
            kunna värna den finansiella stabiliteten i händelse av kris, liksom
            stärka skyddet för centrala betalningsfunktioner. En robust infrastruktur
            för kontanter är en viktig åtgärd för att öka beredskapen för
            olika typer av kriser. Att stärka det civila försvaret är inte
            bara viktigt för att stärka kapaciteten i det samlade totalförsvaret
            i händelse av krig. Det civila försvaret är även en avgörande
            resurs i händelse av kris. Utöver bättre livmedelsberedskap är
            det en prioriterad uppgift för Sverige att börja bygga upp bättre
            beredskapslager av exempelvis läkemedel och sjukvårdsmateriel.
            Det är även uppenbart att relevanta strukturer för ansvar, ledning
            och samverkan behöver säkras inom det offentliga. Även personalförsörjningen
            av det civila försvaret bör förstärkas.
          </p>
          <p xml:id="i-9X9CrXqoNrNSxXgcJHQbr1">
            Ska relevanta aktörer som kommuner, regioner, stat och företag
            på allvar kunna lösa ut frågor som handlar om allt från befolkningsskydd
            och sjukvårdsförmåga till försörj­ningssäkerhet krävs långsiktig
            planering för det civila försvaret.
          </p>
          <head type="h1" xml:id="i-TXS7H633jyX839nm1ZRb8C">
            5 En stabil och fossilfri elförsörjning
          </head>
          <head type="h2" xml:id="i-KFQTKkNgWh7YTWSXeLdXCf">
            Värna och utveckla kärnkraften
          </head>
          <p xml:id="i-R7QZusQXVUxZYP7AQ1JpwL">
            Den rådande energipolitiken skapar risker för Sveriges konkurrenskraft,
            leder till höga elpriser och äventyrar jobb och tillväxt. Regeringens
            nedstängning av fyra kärnkrafts­reaktorer sedan år 2014 hämmar
            elektrifieringen och nya investeringar i Sverige. Avvecklingen
            av kärnkraften har bidragit till kraftigt höjda elpriser som drabbat
            de södra delarna av Sverige särskilt hårt. Den svenska elkrisen
            är en följd av regeringens oansvariga energipolitik – något som
            hushåll och företag just nu får betala ett högt pris för. Regeringen
            har drivit en politik där ideologi snarare än analys har legat
            till grund för en omfattande förändring i kraftsystemet. Det har
            försämrat både systemets robusthet och resiliens. Trenden mot
            ett allt svagare och mer sårbart kraftsystem fortsätter dessutom
            samtidigt som regeringen saknar handlingskraft och insikt om problemen.
          </p>
          <p xml:id="i-34RGwjDe2j7f6iu1FrotTK">
            Sverige står inför ett långsiktigt ökande behov av el. Flera
            prognoser pekar på att elkonsumtionen kommer att behöva fördubblas
            om Sverige ska elektrifiera både industrin och våra transporter.
            Ska vi klara att ställa om transporter och industrier till att
            använda el måste elen finnas både när och där den behövs. Investeringar
            i elnäten är enligt många forskare den mest kritiska punkten om
            vi ska klara av att bygga upp ett nätverk av exempelvis laddstolpar
            och elvägar. Det räcker dock inte. Det måste också finnas el att
            föra över i ledningarna, oavsett väder. Svenska kraftnät är mycket
            tydliga med behovet av mer planerbar elproduktion, särskilt i
            södra Sverige.
          </p>
          <p xml:id="i-PqSvH6xBQiAkx82EKCwjBg">
            Att lägga om svensk energipolitik är nödvändigt för att säkra
            den fossilfria och stabila elproduktion som behövs för att klara
            klimatomställningen och det ökade behovet av el. Flera centrala
            förändringar kommer att ta tid, men det finns ett antal viktiga
            beslut och omläggningar som behöver prioriteras i närtid.
          </p>
          <p xml:id="i-4PDgUqdEfDmAPpoBiHXXDR">
            Ny planerbar elproduktion skulle lösa många av de bekymmer som
            finns i Sverige. Det är trots allt nedläggningen av sådan produktion
            som skapat dagens problem. Den bristande överföringskapaciteten
            i svenska elnät beror till stor del på att planerbar kraftproduktion
            har minskat i södra Sverige. Mer planerbar produktion i söder
            skulle också avlasta norra Sverige så att industrialiseringen
            där kan fortsätta. Men det behövs på sikt mer produktion även
            i norr. Kärnkraft är det enda alternativet för att tillföra planerbar
            fossilfri elproduktion i stor skala, eftersom detta kraftslag
            har potentialen att producera de stora mängder el som omställningen
            kräver. Dessutom bidrar kärnkraften med ett antal stödtjänster
            som gör elsystemet mer robust och leveranssäkert. Därför måste
            den värnas och byggas ut i stället för att avvecklas.
          </p>
          <p xml:id="i-BCAtFwQPgKaRwh1XHHWUS9">
            Sverige behöver prioritera satsningar för att möjliggöra nya
            reaktorer. Resurser för att göra tillståndsprocessen för ny kärnkraft
            kortare och mer effektiv bör utgöra en central prioritering i
            en ny energipolitik för Sverige. Det behövs också en långsiktig
            forskningssatsning för att säkra svensk spetskompetens inom området.
            Detta bör inkludera att uppföra minst en ny forskningsreaktor.
          </p>
          <p xml:id="i-B7t7CmZ3YQ35RURhHwXxfP">
            Kärnkraftens framtid är en fråga om klimatet, jobben och vårt
            oberoende.
          </p>
          <head type="h3" xml:id="i-NyqCpwmJWUNRDJP9EvFRU5">
            Följande prioriteringar bör utgöra basen för en ny energipolitik
            för Sverige:
          </head>
          <list style="ol">
            <item xml:id="i-WZMzB9KBugh2oMSgLizZLF">
              Sätt upp målet att Sverige ska ha en helt fossilfri energiförsörjning.
              Dagens mål om 100 procent förnybar elproduktion till 2040 bör
              ersättas med ett mål om fossilfri energi, där kärnkraften är en
              självklar del.
            </item>
            <item xml:id="i-MbFZzYNNYqgqBBuXhN8ths">
              Uppdra åt Energimyndigheten att i sin långsiktiga scenarioanalys
              inkludera scenarier där Sverige når sina klimatmål. Myndigheten
              ska beskriva vad som krävs för att uppnå klimatmålen, även om
              det inkluderar kärnenergi.
            </item>
            <item xml:id="i-M5Q6apeLFpAaWdL3wvBrW7">
              Resurser bör tilldelas till Strålsäkerhetsmyndigheten för att
              ta fram ett svenskt regelverk för ny kärnkraft, särskilt för små
              reaktorer. Myndigheten bör även uppdras att ta fram ett snabbspår
              för att acceptera typgodkännanden av reaktorer, system och komponenter
              från länder jämförbara med Sverige.
            </item>
            <item xml:id="i-EVsrpAa2PmLd3gpjXNy9Fg">
              Avskaffa förbudet mot att bygga reaktorer på andra platser än
              vid de befintliga kärnkraftverken. Det kan bli aktuellt att bygga
              många mindre reaktorer snarare än några stora för att möta Sveriges
              ökande behov av el och för att säkerställa att det finns elproduktion
              som fungerar oberoende av väder och vind. Förbudet mot att ha
              fler än tio kärnkraftsreaktorer i drift bör tas bort.
            </item>
            <item xml:id="i-Kr9BxRZLjRHBTNRb41P4Ef">
              Framgent behöver betydande investeringar i det svenska elnätet
              prioriteras. Det är även angeläget att tillståndsprocesserna för
              elnätsutbyggnad, på alla nivåer, förenklas och kortas.
            </item>
          </list>
          <p xml:id="i-LW1yYNQKtYgNvVjUBKjTT9">
            På sikt bör även elmarknadens utformning ses över. Ett elsystem
            där man betalar för kvalitet eller effekt, dvs. tillräckligt med
            energi vid ett givet ögonblick, skulle bli mer robust. Planerbara
            kraftslag som kärnkraft och vattenkraft skulle då få ersättning
            för den viktiga funktion de har i elsystemet.
          </p>
          <p xml:id="i-84vUvw9JgRuGXHtvqNgrB3">
            Den nuvarande svenska energipolitiken är inte bara geopolitiskt
            riskabel, utan hotar också klimatomställningen vilken är en central
            fråga att lösa. De stora koldioxidut­släppen sker i dag i industrin
            och i transportsektorn. Att göra dessa sektorer fossilfria kommer
            att kräva en omfattande elektrifiering med målet att bilar, lastbilar
            och industri går på el, vilket innebär att den leveranssäkra elproduktionen
            måste byggas ut. Det kommer att behövas ny elproduktion, framför
            allt i södra Sverige, och energi­källor som levererar under årets
            alla dagar och timmar. Framför allt kommer det att behövas mer
            ren el från fossilfria kraftkällor.
          </p>
          <p xml:id="i-BZK8Nvd43VmHkp1JAH2PKu">
            En elproduktion baserad på en rimlig balans mellan vattenkraft,
            kärnkraft och andra fossilfria kraftkällor lägger grunden för
            ett robust och motståndskraftigt kraftsystem som har förutsättningar
            att möta framtidens behov.
          </p>
          <p xml:id="i-BGkgGkgoGHgsMohyoxXwC8">
            Svensk energipolitik kommer att stå inför flera stora problem
            och utmaningar de kommande åren. I flera delar av landet råder
            redan effektbrist. I praktiken medför det att städer och energibolag
            tvingas säga nej till nya företag som vill etablera sig, för att
            det inte finns tillräcklig elförsörjning. Vårt mål är ett utsläppsfritt
            energisystem genom konkreta reformer som säkrar stabilitet, tillförlitlighet,
            konkurrenskraft och klimatnytta.
          </p>
          <head type="h1" xml:id="i-G9bq2EEQemsRhrBMWCJD73">
            6 Återupprätta lag och ordning
          </head>
          <head type="h2" xml:id="i-XuA9PTpSUzinpikv3cYMRM">
            Kriminaliteten ska pressas tillbaka
          </head>
          <p xml:id="i-KQp9DMD3kSfhestix6NJ3u">
            Kriminaliteten har snabbt utvecklats till ett av de mest påträngande
            samhällsproblemen i Sverige. Inledningen på år 2022 är den dödligaste
            någonsin i skjutvapenvåldets spår.
          </p>
          <p xml:id="i-UXu1R4taFXJbRne9SZ2pK2">
            Att vända trenden och skapa ett tryggt samhälle kommer att vara
            en central prioritering under nästa mandatperiod. För att klara
            av det behöver kriminalpolitiken läggas om i grunden. Särskilt
            angeläget är att förstärka brottsofferperspektivet – fokus bör
            ligga på brottsoffer och samhällsskydd, och straffen ska genomgående
            spegla brottens allvar. Det behövs därför en fullständig och genomgripande
            översyn av straffrätten, vad gäller kriminaliserade områden, straffskalorna
            och hur påföljderna bestäms.
          </p>
          <p xml:id="i-3V8GcZRqS8o4VoT7Dj2f8K">
            Sverige ska hålla ihop. Att få bort parallella samhällsstrukturer
            i utsatta områden är en av de kommande decenniernas allra största
            uppgifter – både för att fler unga människor ska få bättre livschanser
            och för att Sverige ska bli ett samhälle som håller ihop. Då krävs
            både en integrationspolitik som ställer krav och har höga förväntningar
            och en politik som motverkar arbetslöshet, främjar språkkunskaper,
            motverkar fysisk segregation och låser in kriminella ledarfigurer.
          </p>
          <p xml:id="i-H7W4nisk5EmQ1uJNHm3zM">
            Samtidigt behövs fler förebyggande insatser för att färre ska
            hamna i kriminalitet. Mer behöver göras för att barn och unga
            ska klara skolan, för att föräldrar ska få stöd i sitt föräldraskap
            och för att stärka civilsamhället och föreningslivet, så att barn
            och unga kan få en meningsfull fritid.
          </p>
          <p xml:id="i-KSU1gz9X431MAidH77oRBH">
            Sverige ska vara ett tryggt land för alla. Gängkriminaliteten
            och det våld den för med sig behöver därför bekämpas med full
            kraft. Samtidigt måste polis och rättsväsen ha kapacitet att bekämpa
            andra brott. Ingen ska behöva utsättas för misshandel, inbrott,
            rån och andra allvarliga brott.
          </p>
          <p xml:id="i-L9PShcKCfxGsawycaQgUks">
            Sverige plågas av brottslighet på bred front – alltifrån brott
            mot välfärdssystemen till gängkriminalitet som utövar makt över
            hela stadsdelar. Statistik från Brå visar att det i inget annat
            land återfinns en motsvarande ökning vad gäller dödligt skjutvåld
            likt den som har ägt rum i Sverige under de senaste åren.
          </p>
          <p xml:id="i-BfkyzS2u5zp8pXer1eC1rM">
            En ökad trygghet i Sverige kräver en politik som konsekvent stärker
            polisen genom resurser för att få fler polisanställda – särskilt
            i yttre tjänst – och goda villkor så att många fler väljer att
            bli polis och så att de som är poliser i dag stannar kvar i yrket.
          </p>
          <p xml:id="i-XqaJg1AD1ZyFXthCccH1ih">
            Sverige behöver en kraftfull och rättvis rättspolitik, med genomgripande
            straff­skärpningsreformer, innefattande kraftigt skärpta straff
            för gängkriminella, ett avskaffande av dagens form av mängdrabatt
            och avskaffad ungdomsrabatt för unga myndiga förövare, kraftfulla
            åtgärder mot våld i nära relationer och mot hedersbrott samt en
            uthållig kamp mot terrorismen. Fler gärningar ska resultera i
            fängelsestraff. Det i sin tur kräver förstärkningar av hela rättsväsendet
            och förstärkningar av de brotts­bekämpande myndigheterna.
          </p>
          <p xml:id="i-TbPvrdYzyzqtqk346xt1qD">
            De brottsbekämpande myndigheterna behöver rustas bättre för att
            hantera en allt grövre, mer omfattande och mer utmanande kriminalitet.
            En grundförutsättning för att skapa trygghet och pressa tillbaka
            våldet är samtidigt att bevara och stärka tilltron till samhället
            och till demokratin. Medborgarnas fri- och rättigheter behöver
            skyddas och stärkas, liksom domstolarnas oberoende.
          </p>
          <head type="h2" xml:id="i-LwwTLvxJgC9ftWwi1KqNi6">
            Stärk polisen
          </head>
          <p xml:id="i-NM69PyYgnk2Bx9JstPikyx">
            Brottsutvecklingen i Sverige är mycket allvarlig. Värst är den
            grova organiserade brottsligheten. Svensk polis behöver stärkas
            avsevärt för att ha förmåga att bekämpa gängkriminella och samtidigt
            förebygga, ingripa mot och utreda annan brottslighet. Det kräver
            både resurser och att polisen moderniserar sin verksamhet – och
            lär av fram­gångsrika satsningar vi sett på andra håll i världen.
            En stärkt polis och brotts­bekämpning behöver också gå hand i
            hand med bättre fungerande förebyggande insatser och effektiva
            möjligheter för socialtjänsten att agera tidigt när ett barn eller
            en ung person befinner sig i riskzonen.
          </p>
          <p xml:id="i-Ba2ez5HQ8nYPjhvz66b3zU">
            Många upplever i dag att polisen är frånvarande, saknar tid att
            rycka ut när något händer eller saknar förmåga att klara upp brott.
            Antalet poliser i yttre tjänst har minskat kraftigt under de senaste
            tio åren. Över 3 000 poliser har slutat av andra skäl än pension
            sedan 2014. Det framgår nu tydligt att Polismyndigheten inte har
            förutsättningar att uppnå det tidsatta polismål som sattes år
            2017 av regeringen. För att möjliggöra en stor ökning av antalet
            poliser krävs såväl förstärkta resurser som särskilda åtgärder
            för att göra polisyrket mer attraktivt. Polisernas löner är fortfarande
            alltför låga. De löneökningar för poliser som aviserades i KD/M-budgeten
            2019 stoppades av den socialdemokratiska regeringen. För att behålla
            erfarna poliser och attrahera fler nya poliser till yrket behöver
            polislönerna höjas. I budgeten för 2022 som bifölls av riksdagen
            och som Kristdemokraterna var med och förhandlade fram fanns ytterligare
            medel till bättre villkor för poliser – 400 miljoner kronor för
            2022, 800 miljoner kronor för 2023 och 1,2 miljarder för 2024.
          </p>
          <p xml:id="i-Cq3S9Z54a9yj3y93DeYbKy">
            Ökad trygghet i Sverige kräver en politik som konsekvent stärker
            polisen genom resurser för att få fler poliser och polisanställda
            och goda villkor så att många fler väljer att bli poliser och
            så att de som är poliser i dag stannar kvar i yrket. Varje år
            går mellan 300 och 400 poliser i pension. Många av dessa skulle
            vara en värdefull resurs om de var kvar inom myndigheten, inte
            minst som utredare. I dagsläget arbetar ca 200 poliser extra på
            timmar efter pension. Vi menar att denna resurs är underutnyttjad
            och behöver byggas ut mer för att snabbt avlasta polisen genom
            att erfarna och kompetenta med­arbetare behålls längre och återrekryteras.
            Kristdemokraterna vill därför satsa på att återrekrytera pensionerade
            poliser.
          </p>
          <p xml:id="i-5fuw1FsoQQu7crvbTUFbup">
            Vi anser också att fler civila utredare behöver anställas. Det
            kan handla om förstärkning med kriminologer, analytiker och tillgångsutredare
            som arbetar riktat mot de kriminella nätverken. Detta för att
            exempelvis med större kraft gå på pengar och statussymboler hos
            de kriminella grupperingarna. Med en snabb och kraftig förstärkning
            av fler poliser i yttre tjänst och en förstärkning av utredningsverksamheten
            kan polisen bättre bekämpa den grova organiserade brottsligheten.
            Kristdemokraterna vill därför satsa på att anställa fler kvalificerade
            civila utredare.
          </p>
          <p xml:id="i-KiEgpD3cU9LG4rUnA32otU">
            Polisen har vid upprepade tillfällen aviserat att myndigheten
            har ett växande behov av teknisk utrustning för att hålla jämna
            steg med brottsutvecklingen och har efterlyst skarpare och mer
            ändamålsenliga verktyg för att kunna avlyssna och avläsa de kriminella
            nätverken för att förhindra att framtida allvarliga brott begås.
            Verktyg som är helt avgörande i kampen mot den grova organiserade
            brottsligheten. Den franska polisens forcering av Encrochat visade
            vilka framgångar som kan nås för polisen när man har möjlighet
            att använda hemliga tvångsmedel i ett tidigt stadium mot den grova
            brottsligheten.
          </p>
          <p xml:id="i-QUvMe8wTugnTFig4SY1F3s">
            Polismyndighetens tekniska förmåga behöver stärkas och resurser
            behöver tryggas för att säkra bättre verktyg, hantera ökade teknikkostnader
            genom fler anställda specialister och för att höja säkerhetsnivån.
          </p>
          <p xml:id="i-MqtEiFF5ri8xfuZJiwcM3g">
            Kameraövervakning är ett av polisens viktigaste verktyg för att
            klara upp brott. I de fall människor skräms från att vittna kan
            bevakningskameror utgöra ett verkningsfullt komplement till en
            kontinuerlig polisnärvaro. Brottsutsatta områden och platser bör
            prioriteras i utbyggnaden, för att bidra till de boendes trygghet.
            Kroppskameror finns inte i tillräckligt stor omfattning, trots
            en mångårig satsning. Det innebär onödiga svårigheter att identifiera
            gärningsmän.
          </p>
          <p xml:id="i-GyRvGvYTcCpvZQDPUDrssV">
            Polisen och andra brottsbekämpande myndigheter behöver även bättre
            verktyg för att använda spår från fingeravtryck och dna för att
            klara upp brott. Regelverket kring biometrisk information måste
            moderniseras och möjligheterna att lagra information utvidgas.
            Att använda biometrisk information bättre för att identifiera
            gärningsmän kan effektivisera polisens arbete betydligt.
          </p>
          <p xml:id="i-9HJEDKm8f8PAGEccqosAD9">
            Det finns ett stort stöd i riksdagen för ett brett antal åtgärder
            för att bekämpa gängbrottsligheten i Sverige. Ett flertal av dessa
            åtgärder kräver ny lagstiftning och för att den ska kunna tas
            fram så snabbt som möjligt har resurser tillförts Regeringskansliet
            för att de nödvändiga utredningarna snabbare ska kunna genomföras.
            Det handlar exempelvis om förslag om att införa en möjlighet till
            proaktiv hemlig avlyssning och dataavläsning i fråga om gängkriminella,
            utvisa fler gängkriminella, skärpa straffen kraftigt för gängkriminella
            och för brott som typiskt sett begås inom ramen för gäng­brottslighet,
            införa visitationszoner, införa ett system med anonyma vittnen,
            utreda en kriminalisering av att vara med i kriminella gäng samt
            införa en ny huvudregel i sekretesslagstiftningen så att relevant
            information ska delas med polisen för att bekämpa brott.
          </p>
          <p xml:id="i-Fdp353PHc317PB2574KwJY">
            Polisen måste vidare få kraftfullare verktyg för att kunna möta
            upplopp. Vittnesmål från poliser som deltagit i insatser visar
            att de varken har möjlighet att fullt ut skydda sig själva, eller
            stävja det extrema våld de möter i dessa situationer. Det är inte
            bara farligt för poliserna utan undergräver även deras möjligheter
            att skydda allmänheten. Därför måste ordningsmakten få bättre
            verktyg, såsom vattenkanoner och annat som används i andra europeiska
            rättsstater, för att hantera allvarliga ordningsstörningar som
            urartar. Åtgärderna ska alltid vara proportionerliga i förhållande
            till de hot och det våld som polisen möter.
          </p>
          <head type="h2" xml:id="i-KvhyFcQ5ePS9jNmFgkLRej">
            Ökade resurser till hela rättsväsendet
          </head>
          <p xml:id="i-WCFzFy2FkZnmLvkhtoqi4c">
            Samtliga myndigheter inom svenskt rättsväsen är i dag underdimensionerade
            i för­hållande till de uppgifter som de har att lösa. Trenden
            med en ökande gängrelaterad kriminalitet har ännu inte brutits
            och många former av brottslighet är alltmer tekniskt svårutredd.
            Med en effektivare brottsbekämpning och en högre brottsuppklaring
            samt kriminalpolitiska reformer för längre fängelsestraff kommer
            ytterligare resurser att krävas till såväl de brottsbekämpande
            myndigheterna som domstolarna och Kriminal­vården.
          </p>
          <p xml:id="i-Y2BdbEwzhyjzRb4RKWPU8i">
            Utbyggnaden av Åklagarmyndigheten behöver gå i takt med polisens
            ökade resurser. Det är av stor betydelse att Åklagarmyndigheten,
            inte minst på grund av utbildningstiden för åklagare, får långsiktiga
            förutsättningar att anställa fler med­arbetare. Görs inte detta
            riskeras kompetensuppbyggnaden inom myndigheten, och åklagarna
            kan bli en flaskhals i rättsväsendet. Till detta måste även tillskott
            till Sveriges domstolar prioriteras så att deras kapacitet kan
            byggas ut i takt med att man kommer att behöva hantera fler brottmål.
          </p>
          <p xml:id="i-2dzSBNEH1o3SHWaqR2tMfm">
            Anslaget till Säkerhetspolisen behöver också öka under kommande
            år för att stärka myndigheten i dess arbete med att bekämpa våldsbejakande
            extremism och terrorism, men också för att täcka för ökade kostnader
            till följd av att antalet personer som bedöms som säkerhetshot
            utan att utvisas från landet ökar.
          </p>
          <p xml:id="i-SMArZtjRDARZrYfiUaKwAR">
            Inom kriminalvården råder redan i dag överbeläggning, både på
            anstalter och i häkten. Detta beror på att regeringen inte prioriterat
            tillräckligt med platser för att hantera kriminalitetens omfattning.
            För att ta höjd inför kommande straffskärpningar och kriminalitetens
            generella utveckling är det fortsatt angeläget att förstärka Kriminal­vården.
          </p>
          <p xml:id="i-ApuF9gFHbKyqAHLEHzDJXa">
            Anslagen till avhopparprogrammet som säkrades i statsbudgeten
            för innevarande år är ett viktigt tillskott i arbetet för att
            fler ska kunna lämna den kriminella banan. Denna verksamhet är
            en hörnsten i arbetet för att underlätta återanpassning och hjälpa
            personer att lämna destruktiva miljöer. Det kommer åren framöver
            även vara av stor betydelse att resurser säkras för att omfattningen
            på det statliga avhopparprogrammet ska kunna ut­ökas.
          </p>
          <p xml:id="i-5ViUbLBVPTqngwqL9RWCag">
            Under kommande år är det även centralt att säkra att staten kan
            ta ett större ansvar för unga som begår allvarliga brott. Att
            bekämpa brott utgör i första hand statens och inte kommunernas
            ansvar, och ansvaret för de tyngst krim­inella personerna bör
            flyttas från Statens institutionsstyrelse till kriminalvården,
            samtidigt som den maximala vårdtiden för sluten ungdomsvård ska
            förlängas.
          </p>
          <head type="h2" xml:id="i-VJ49JgrzrQpz8Sk5hP6paS">
            Stärk enskildas fri- och rättigheter och domstolars oberoende
          </head>
          <p xml:id="i-T9URr8pL3EnaUn5pJyQNip">
            Den nu sittande Grundlagskommittén har ett viktigt uppdrag. Regeringens
            direktiv till utredningen är dock otillräckliga. Grundlagskommittén,
            alternativt en ny kommitté, bör därför få ett utvidgat och konkretiserat
            uppdrag att stärka domstolarnas oberoende, fortsätta stärka det
            konstitutionella skyddet för demokratiska strukturer och enskildas
            fri- och rättigheter.
          </p>
          <p xml:id="i-KBUaonxSWyfjZNzngAt9fg">
            Något överhängande nationellt hot mot svenska domstolars oberoende
            finns inte i dagsläget. Men det finns skrämmande exempel från
            andra länder på vad som kan hända när en politisk majoritet inte
            respekterar rättsstatens principer. Det är därför av vikt även
            för en demokratisk rättsstat som Sverige att ha ett regelverk
            som gör det så svårt som möjligt för en eventuell auktoritär regim
            att politiskt styra domstolsväsendet och i synnerhet landets högsta
            domstolar. Det finns även principiella och praktiska skäl att
            förstärka domstolarnas integritet ytterligare redan i förhållande
            till den politiska maktutövningen i vår väl fungerande demokrati.
          </p>
          <head type="h2" xml:id="i-C5REewWhtXBCdNu3B381Em">
            Krafttag mot bidragsfusk och välfärdsbrottslighet
          </head>
          <p xml:id="i-MRoNerq4do2bd3jxJvPndw">
            I Sverige ska man göra rätt för sig. Att utnyttja våra välfärdssystem
            för fusk och miss­bruk kan aldrig accepteras, vare sig det gäller
            att inte betala skatt som man ska eller att ta emot bidrag som
            man inte har rätt till.
          </p>
          <p xml:id="i-UJGJRzV7QHTJGN7RkQGjvT">
            De samlade förlusterna till följd av bidragsbrott och felaktiga
            utbetalningar från välfärdssystemen har uppskattats till omkring
            20 miljarder kronor per år, vilket mycket väl kan vara en grov
            underskattning. Utöver den faktiska kostnaden det medför staten
            bidrar problemen till ökad misstro inför den gemensamma välfärdens
            robusthet och ger kriminella en grundinkomst som ofta bidrar till
            att möjliggöra annan grov kriminell verksamhet. En avgörande del
            i att ta ansvar för ekonomin och pressa tillbaka otrygg­heten
            bygger på att bekämpa välfärdsbrottsligheten och skattefusket.
          </p>
          <p xml:id="i-74SPRabpBHu5xsuFUWRHAt">
            Kriminella använder i dag falska adresser för att tillskansa
            sig bidrag och väl­färdsförmåner som man egentligen inte har rätt
            till. Fusket med folkbokföringsuppgifter är en avgörande faktor
            i den organiserade brottslighetens verksamhet. Genom att ange
            falska folkbokföringsuppgifter kan även kriminella enklare dölja
            sin identitet. För att bekämpa välfärdsbrottsligheten och den
            organiserade kriminaliteten behöver staten återta kontrollen över
            folkbokföringen.
          </p>
          <p xml:id="i-6TJ9UMSS2KeDKQVUZoWzXs">
            Sverige bör under kommande år genomföra en nationell folkräkning.
            En folkräkning ger staten möjlighet att bättre bekämpa brott,
            verktyg för att hindra framväxten av utan­förskap och viktig kunskap
            i arbetet med att motverka problem som exempelvis trång­boddhet.
            En nationell folkräkning är ett viktigt steg i arbetet med att
            upprätta ett tryggare Sverige.
          </p>
          <p xml:id="i-8sf8A1GV4dnTadH3gpbz9y">
            Vidare behöver ett tydligt krav införas för samtliga berörda
            myndigheter att aktivt vidta åtgärder för att bekämpa brott och
            motverka missbruk inom respektive myndighets verksamhetsområde.
            Det bör bli tydligt i myndigheternas uppdrag att respektive myndighet
            ska arbeta med att förebygga och avslöja brott, samt aktivt bistå
            polisen och andra brottsbekämpande myndigheter i deras brottsutredningar.
            Framför allt bör samtliga myndigheter som betalar ut olika former
            av bistånd och ersättningar ges ett tydligt uppdrag att motverka
            bidragsbrott och annat missbruk.
          </p>
          <head type="h2" xml:id="i-5SSscZnZirZgdyx9YDaNAo">
            Förebyggande insatser mot kriminalitet måste stärkas
          </head>
          <p xml:id="i-MPGCujPRrRPXyyE9cyvhKd">
            Att bygga ut polisen, kriminalvården, åklagarna, domstolarna
            och det övriga rätts­väsendet och skärpa straffen är nödvändigt
            – men det är åtgärder som främst riktar in sig på brott som redan
            begåtts. Och det räcker inte. Vårt samhälle måste stärka sitt
            förebyggande arbete för att förhindra att fler unga rekryteras
            in i gäng eller på andra sätt börjar begå brott och hamnar i en
            destruktiv cirkel av våld med omfattande påverkan på sin omgivning
            och samhället.
          </p>
          <p xml:id="i-JDm2YbVrCAez4PrSQsqZoe">
            En central del är att stärka skyddsfaktorer runt barn och unga
            – föräldrar, skola, fritidssysselsättning med närvarande vuxna.
            Många föräldrar är av olika skäl i behov av stöd i föräldrarollen.
            Därför vill vi att det ska finnas föräldrastödsprogram i alla
            kommuner, gärna i samverkan med och på plats i skolan för att
            göra programmen mer tillgängliga för alla föräldrar.
          </p>
          <p xml:id="i-AAjEh2WN8KV6JTqC8mL2PB">
            Föräldrastödsprogrammen är särskilt betydelsefulla för familjer
            med utåtagerande barn. Enligt Statens beredning för medicinsk
            utvärdering är exempel på utagerande beteende trots som inte är
            övergående, aggressivitet, att slåss, ljuga eller stjäla. Enligt
            Folkhälsomyndigheten har 5 procent av barnen i Sverige behov av
            föräldraskapsstöd. Föräldraskapsstödet är viktig del i Kristdemokraternas
            satsning för att minska utan­förskap och förebygga brott. I den
            budget som riksdagen beslutade om för 2022 förhandlade Kristdemokraterna
            fram en satsning på föräldrastödsprogram om 100 miljoner kronor
            2022, och 200 miljoner kronor per år 2023 och framåt.
          </p>
          <p xml:id="i-AkCBmjxrmiRMRCmNi8mDAe">
            En anledning till att införa föräldrastöd är att rusta föräldrar,
            vilket också innebär en minskad börda i ett senare skede hos socialtjänsten.
            Men socialtjänsten behöver också förbättras och dimensioneras
            för att ta hand om bl.a. problem som följer i kriminalitetens
            spår – eller som riskerar att leda in på kriminalitetens väg.
            Socialtjänsten behöver bli bättre på att identifiera barn som
            är i riskzonen och deras familjer så att åtgärder kan sättas in
            i ett tidigt skede. Både när det gäller att arbeta mot psykisk
            ohälsa och kriminalitet bland unga ligger ett stort ansvar på
            socialtjänstarbetarna. Exempelvis påverkar socialtjänsten domstolarnas
            påföljdsval och spelar därför stor roll för den unge och för hur
            samhället förebygger och motverkar ungdomsbrottslighet. I en nyligen
            publicerad forskningsrapport pekar socialtjänstarbetare på en
            egen bristfällig kompetens i kombination med hög arbetsbelastning,
            och bristfällig kompetensutveckling. Att socialtjänsten fungerar
            väl och sätter in rätt åtgärder är avgörande när det gäller barn
            som begår brott och barn som riskerar att dras in i kriminella
            miljöer. Därför behövs satsningar på kunskapshöjande insatser
            för socialtjänstens arbete med barn och unga.
          </p>
          <p xml:id="i-Y7TyJ3jJe96p43XiUvPYjA">
            I områden med högre risk för utanförskap kan fler skolor som
            arbetar med hela barnets livssituation genom att erbjuda läxhjälp
            i skolan när trångboddheten är stor, som bidrar till meningsfull
            fritid utanför skoltid, som engagerar och involverar föräldrarna
            och som har höga förväntningar, göra stor skillnad.
          </p>
          <head type="h1" xml:id="i-JG2CWCGd5hszCaHRgvcdbz">
            7 Fler människor i jobb
          </head>
          <p xml:id="i-BoztSfrZMHQpYyypGZqRPr">
            Kristdemokraterna vill att arbetsmarknadspolitiken ska ha full
            sysselsättning som det övergripande målet. Alla kan inte arbeta
            100 procent av heltid, men alla ska ha möjlighet att arbeta 100
            procent av sin förmåga. Allt annat är slöseri med mänskliga resurser.
          </p>
          <p xml:id="i-J8FkdbQn5uMbgUnnmUagqq">
            Arbetet har också en avgörande betydelse för möjligheten att
            bygga trygga familjer. Om man har ett arbete har man bättre förutsättningar
            att både bilda familj och ge sina barn goda uppväxtvillkor. Detta
            betyder förstås inte att de som saknar arbete skulle vara sämre
            föräldrar, utan helt enkelt att möjligheterna att få livet att
            fungera ökar om man har ett arbete och en egen försörjning.
          </p>
          <p xml:id="i-UxxzGk9TqsfY79F8QvR5Ab">
            Utvecklingen har varit mycket svag för utsatta grupper på arbetsmarknaden,
            såsom utomeuropeiskt födda och personer utan fullständig gymnasieutbildning.
            Enligt Arbetsförmedlingen har andelen inskrivna arbetslösa med
            svag konkurrenskraft (tidigare ”utsatt ställning”) på arbetsmarknaden
            varit omkring 70–75 procent av samtliga inskrivna arbetslösa.
            Gruppen uppgår nu till drygt 300 000 personer.
          </p>
          <p xml:id="i-2X78MYZwXdMoGbQJemKftG">
            Långtidsarbetslösa är också en grupp som befinner sig i en svår
            situation. 151 500 personer hade i mars varit arbetslösa i minst
            ett halvår. Det motsvarar 2,7 procent av arbetskraften. Och ca
            100 000 personer hade varit arbetslösa i två år eller längre,
            vilket kan jämföras med 27 000 arbetslösa i samma grupp i mars
            år 2006. Dessa motsvarar nu 28 procent av det totala antalet arbetslösa
            och gruppen har ökat både i absoluta tal och som procentandel.
            Det innebär att allt fler under allt längre tid inte blivit en
            del av en arbetsgemenskap, inte fått visa vad de går för och inte
            kunnat känna den stolthet det innebär att försörja sig själva.
          </p>
          <p xml:id="i-N6TcUXQ1Ab5JWm99TK8PBG">
            Jobben i allmänhet, och långtidsarbetslösheten i synnerhet, måste
            betraktas som ett av regeringens största misslyckanden. Vårpropositionen
            visar att regeringen i praktiken har gett upp kring långtidsarbetslösheten.
            Det följer tyvärr ett mönster av stora ord och löften, men ett
            magert resultat.
          </p>
          <p xml:id="i-WFuhGwdJ8MLj4fiTmGXurZ">
            Långtidsarbetslösheten är särskilt allvarlig eftersom det rör
            personer som snabbt får det allt svårare att ta sig tillbaka till
            arbete. För denna grupp behövs det därför nya kraftfulla insatser
            för att ge dem möjlighet att komma tillbaka till arbetsmarknaden,
            men tyvärr har inte regeringen föreslagit den typen av åtgärder.
            Dock så kommer nu en kraftig förstärkning av nystartsjobben bli
            verklighet, till följd av ett förslag från Krist­demokraterna
            och Moderaterna, tillsammans med Sverigedemokraterna. I och med
            budgetreservation för 2022 genomförs nu en fördubbling av subventionen
            i nystarts­jobben, och därmed kommer kostnaderna för att anställa
            långtidsarbetslösa att minska kraftigt kommande år. Det kommer
            att öka chanserna för många att få in en fot i arbete.
          </p>
          <p xml:id="i-LxZE5LXAYGyAFHXsXuoMfk">
            Men det räcker inte med någon enstaka reform för att bryta med
            utvecklingen. Det krävs nu en bredd av reformer. Vi föreslår ett
            antal:
          </p>
          <head type="h2" xml:id="i-QgTmSRovuo3rGYodZn5mHM">
            Dubbelt jobbskatteavdrag för personer som går från utanförskap
            till arbete
          </head>
          <p xml:id="i-45KXQ61bXB5yotuMvFKEW1">
            För många som befinner sig långt från arbetsmarknaden är den
            ekonomiska vinsten av att ta ett arbete alltför låg. När skatten
            och jobbresorna har betalats och de inkomst­relaterade bidragen
            eller ersättningarna har minskats är det inte säkert att man har
            mer pengar kvar i plånboken jämfört med tidigare. Detta gäller
            inte minst om det är en deltidstjänst som man först blir erbjuden.
          </p>
          <p xml:id="i-5K97L4oE7VjLtHVYSKD6o4">
            Vi vill därför att personer som kommer från långvarig arbetslöshet
            eller sjuk­skrivning ska få dubbelt jobbskatteavdrag under en
            tid. Det ökar kraftigt utbytet av eget arbete, och är en kostnadseffektiv
            åtgärd då den är riktad till grupper som möter höga marginaleffekter
            av eget arbete.
          </p>
          <p xml:id="i-WXwzvUmAJqNt1ZekPcKnsZ">
            Det dubbla jobbskatteavdraget bör också ges till alla unga upp
            till 23 år som omfattas av arbetsmarknadspolitiska åtgärder och
            för nyanlända under de första fem åren i Sverige.
          </p>
          <head type="h2" xml:id="i-DjaaofoMFakhWbBm1o6UtQ">
            Inför matchningsanställningar
          </head>
          <p xml:id="i-DJhUStsXUKa8Ukc13EDeCG">
            Matchningsanställningar innebär att personer med längre frånvaro
            från arbetsmarknaden får en anställning hos en matchningsaktör
            som i sin tur rustar och ger stöd till dessa personer och hyr
            ut dem till olika företag och arbetsplatser. Målgruppen för match­ningsanställningar
            ska vara personer som varit långtidsarbetslösa längre än tre år
            och tidigare tagit del av arbetsmarknadsåtgärder, men som av olika
            skäl inte lyckats komma tillbaka i arbete.
          </p>
          <p xml:id="i-Cm4Hvw5cxBgQz94H2d6H7u">
            Kristdemokraterna anser att matchningsanställningar bör genomföras
            som en åtgärd mot detta problem. Förslaget bygger på den utredning
            som alliansregeringen tillsatte och som presenterade sitt förslag
            2015. Den socialdemokratiska regeringen har dock inte genomfört
            förslaget.
          </p>
          <p xml:id="i-HVJFF1fTnPUsfM6CgDCD9b">
            Modellen ger den långtidsarbetslöse en möjlighet att prova på
            olika arbetsuppgifter och arbetsplatser och en chans att bli kvar
            hos någon av matchningsaktörens kund­företag. Matchningsaktören
            kan på det sättet bli en brygga över till arbetslivet.
          </p>
          <head type="h2" xml:id="i-QkBAZ7jQZSDFaS3m24hiDg">
            Insatser för personer med nedsatt arbetsförmåga
          </head>
          <p xml:id="i-W5ifET5sPwPzJJxvFJzwH1">
            Arbetsintegrerade sociala företag (ASF) tar i dag ofta hand om
            personer som inte finner en plats på den ordinarie arbetsmarknaden,
            eller som faller mellan stolarna hos Samhall. Det är ett viktigt
            uppdrag, men som blir allt svårare – framför allt på grund av
            svårig­heter att konkurrera med Samhall, enligt aktörerna själva.
            Resultatet är att antalet ASF har minskat och att antalet anställda
            inom dessa företag har minskat med 33 procent, de senaste åren.
            Givet problemen på arbetsmarknaden, och ASF:s förmåga att anpassa
            verksamheten till personer som på annat sätt har svårt att få
            jobb eller tillgodogöra sig utbildningsinsatser, måste detta betraktas
            som ett misslyckande.
          </p>
          <p xml:id="i-3Wk1mGwuJzGmsbVjbyofcB">
            Kristdemokraterna föreslår därför att utvecklingsbidraget för
            lönebidrag för anställning respektive trygghet höjs till 5 000
            kronor i månaden – vilket är samma nivå som för lönebidrag för
            utveckling, när anställningen sker hos ett ASF.
          </p>
          <head type="h2" xml:id="i-RCwheAazvoAGPEicBaAEw3">
            Inför statlig dagpenning
          </head>
          <p xml:id="i-RYL2U3SR7Pv4uXB6xXuJsP">
            Det ekonomiska biståndets uppgift är att träda in vid försörjningsproblem
            till följd av främst sociala och fysiska problem. Gruppen som
            omfattas har dock kraftigt förändrats och antalet arbetsföra bidragstagare
            har ökat mycket de senaste åren och uppgår till omkring hälften
            av alla med försörjningsstöd.
          </p>
          <p xml:id="i-Qbk9sWSskkRc1uu2Vzm6i2">
            Utformningen av försörjningsstödet talar till stora delar mot
            att arbetslösa med arbetsförmåga ska vara där. För det första
            lönar det sig ofta inte alls att gå till arbete, bl.a. på grund
            av att försörjningsstöd betalas ut på hushållsnivå. För det andra
            blir sanktioner för att få del av försörjningsstödet trubbiga
            eftersom kommunen i slutändan måste garantera levnadsstandard.
            För det tredje är det staten som står för arbets­marknadspolitiken
            i Sverige, samtidigt som kostnaderna för arbetslösa med försörjningsstöd
            ligger hos kommunerna.
          </p>
          <p xml:id="i-Z2iCAXzEmoov8iMKo6FYi">
            Kristdemokraterna har därför föreslagit att en statlig dagpenning
            införs tydligt kopplad till deltagande i arbetsmarknadsinsatser,
            och som ersätter försörjningsstödet för arbetsföra personer. Staten
            tar därmed över kommunernas kostnad för ekonomiskt bistånd där
            sökande har arbetslöshet som försörjningshinder. Med dagpenning
            lönar det sig att arbeta, även vid enstaka tillfällen, och kraven
            på deltagande kan göras skarpare.
          </p>
          <p xml:id="i-TznnRukebAxupHv1hb8WLC">
            Kristdemokraterna anser därför att en statlig dagpenning ska
            införas.
          </p>
          <head type="h2" xml:id="i-VxQGooaUfUXUz1FjmnuVUT">
            Fler platser i yrkesvux – sfi med yrkesutbildning
          </head>
          <p xml:id="i-6KNmtAECddtRPBzFbrDuGP">
            Utrikes födda som har en lägre utbildningsbakgrund har ofta haft
            ett praktiskt arbete i hemlandet och har erfarenheter som kan
            komma väl till pass i en rad bristyrken i Sverige. För att matcha
            denna grupp krävs utbildningsinsatser i såväl språk som yrkesutbildning
            i ett tidigt skede i etableringen. Yrkesvux är en mycket framgångsrik
            utbildningsform, medan språkutbildningen genom sfi inte uppvisar
            samma goda resultat.
          </p>
          <p xml:id="i-GaVSG7vP5ht1vC6w7o7EEE">
            Sfi med yrkesutbildning innehåller sfi-kurser och kurser på gymnasial
            nivå. En del av utbildningstiden är dessutom praktik inom de yrken
            som studieanordnaren erbjuder och det ger ofta goda chanser till
            arbete efter avklarad utbildning.
          </p>
          <p xml:id="i-Sxkk5jphCSrudovdzCVgED">
            Arbetsgivarna har svårt att få tag på rätt kompetens, oavsett
            om det gäller låg- eller högutbildade. Under 2021 bedömde Arbetsförmedlingen
            att bristen på exempelvis bussförare, elektriker, kockar, målare
            och undersköterskor var skriande. Detta samtidigt som rekordmånga
            var långtidsarbetslösa. Yrkesutbildningen, mot företrädesvis brist­yrken,
            kan lösa en del av den matchningsproblematik som finns på svensk
            arbets­marknad.
          </p>
          <head type="h2" xml:id="i-AzyErHzwLAZ7EDCsC5cfwi">
            En modell för obligatorisk a-kassa
          </head>
          <p xml:id="i-GBfjPp5564bRj8KKSzf8bB">
            Coronapandemins utbrott och det snabba och mycket kraftiga händelseförloppet
            på arbetsmarknaden är en stark påminnelse om hur plötslig och
            oförutsägbar en övergång från högkonjunktur till recession och
            hög arbetslöshet kan vara.
          </p>
          <p xml:id="i-5fiw6t8PTem4vT5KdZsjaG">
            I dag är ca 1,2 miljoner löntagare inte anslutna till någon a-kassa.
            En stor grupp hamnar i kläm, eller helt utanför, då de antingen
            inte betalt under tillräckligt lång tid eller inte har uppnått
            tillräckligt många arbetade timmar för att kunna få del av a-kassan.
            En sådant system är otillfredsställande, inte minst på en snabbrörlig
            arbetsmarknad.
          </p>
          <p xml:id="i-PZmA4qsLAbtGQc4MyyPDgi">
            Samtidigt behöver arbetslöshetsförsäkringen vara en tydlig omställningsförsäkring
            mellan jobb. Enligt Kristdemokraterna är det centralt att utformningen
            av försäkringen värnar arbetslinjen och inte tenderar att förlänga
            arbetslösheten. Därför behöver en lösning vara hållbar över tid
            och ge såväl inkomstskydd vid arbetslöshet som drivkrafter att
            återgå till arbete.
          </p>
          <p xml:id="i-Phyf9gMkwLoUMPKYS4vxjo">
            För att svara mot behovet av ett mer allomfattande inkomstskydd
            vid arbetslöshet med en utformning som främjar omställning menar
            vi att a-kassan ska göras obligatorisk, på liknande sätt som andra
            socialförsäkringssystem. Ersättningsnivåerna bör göras konjunkturbaserade
            och ge både trygghet och drivkrafter till arbete som successivt
            ökar via nedtrappad ersättning.
          </p>
          <head type="h2" xml:id="i-PGoxYST8eCpUjw1C12QUTD">
            Nedtrappad förhöjd nivå i a-kassan
          </head>
          <p xml:id="i-HyWtC2FQCgB77HrD2MTrb6">
            I samband med coronakrisens utbrott höjde regeringen ersättningsnivåerna
            i a-kassan och underlättade inträdet i den. Det var rimligt att
            stötta hushåll och efterfrågan i ekonomin på detta sätt när den
            ekonomiska chocken inträffade. Regeringspartierna med samarbetspartier
            lovade att den skulle bli tillfällig och därmed återgå till de
            permanenta nivåerna vid årsskiftet 2020/21. Men nu har Socialdemokraterna
            föreslagit att den ska permanentas.
          </p>
          <p xml:id="i-8mf3oRmtCi3eMwjb6X6Z43">
            Kristdemokraterna anser att det är olyckligt att nu permanenta
            den förhöjda nivån, eftersom det enligt många studier riskerar
            att spä på arbetslösheten och hämma Sveriges återhämtning, vilket
            varken är bra för de arbetslösa eller för svensk ekonomi. Samtidigt
            har regeringen misslyckats med att föra tillräckligt kraftfulla
            och träffsäkra jobb­reformer som kan stötta och påskynda återgången
            till tillväxt och jobb. Sverige har fortsatt hög arbetslöshet,
            speciellt ur ett europeiskt perspektiv, och därför måste reformerna
            syfta till att få fler i arbete.
          </p>
          <p xml:id="i-385NRWKmpmpaMyNzwq5e48">
            Kristdemokraterna föreslår därför en återgång av taknivåerna
            i a-kassan till de nivåer som gällde före krisen, i två etapper.
            Förslaget innebär att taket sänks i ett första steg till 1 055
            kronor per dag de första hundra dagarna, och 880 kronor per dag
            därefter. I ett andra steg sänks taket till 910 kronor per dag
            under de 100 första dagarna och därefter 760 kronor per dag. Däremot
            ser vi positivt på att fortsätta att förenkla kvalificeringen
            in i a-kassan och den höjda grundnivån.
          </p>
          <head type="h2" xml:id="i-BUMGSdobXr77GijHr3Nhpy">
            Längre arbetsliv
          </head>
          <p xml:id="i-EbcBDtVX7rSverVwvgXgWw">
            Etableringsåldern på arbetsmarknaden har ökat från 21 till 29
            år sedan 1990. Det beror till viss del på att fler väljer att
            läsa vidare på universitet och högskola, vilket också ofta krävs
            av fler på en alltmer avancerad arbetsmarknad. Men jämfört med
            OECD-länderna i övrigt tar svenska studenter ut examen sent.
          </p>
          <p xml:id="i-G56GaSXD8zRjcWfPorFAWL">
            Om man skulle kunna tidigarelägga den genomsnittliga examensåldern
            med ett eller ett par år skulle stora vinster göras för den enskilde,
            som skulle få högre livsinkomst och pension. För att de som studerar
            ska stimuleras till att ta sin examen och snabbt komma i arbete
            är Kristdemokraternas förslag därför att en examensbonus inrättas
            i form av ett fördubblat jobbskatteavdrag för de som tar en akademisk
            examen före sin 25-årsdag. Den extra skattelättnaden gäller då
            i två år efter examen.
          </p>
          <p xml:id="i-AQF4FyrXXv9QjAx1M3fggr">
            Vi vill också underlätta ytterligare för äldre att arbeta. Vi
            vet av erfarenhet att skattelättnader för den enskilde i kombination
            med nedsatt arbetsgivaravgift kan vara effektivt – som i fallet
            med dubbelt jobbskatteavdrag för de över 65 år i kombination med
            lägre arbetsgivaravgifter. Kristdemokraterna föreslår därför att
            det förhöjda jobbskatteavdraget höjs från 69 års ålder med 37
            procent vilket innebär att en arbetande 69-åring får upp till
            925 kronor per månad mer efter skatt.
          </p>
          <head type="h1" xml:id="i-UYpjJbhzojMyY4YBGox9Ji">
            8 En hälso- och sjukvård som klarar behoven
          </head>
          <p xml:id="i-RP1L8vwUFWbBKxRajbhHog">
            Kristdemokraternas hälso- och sjukvårdspolitik tar sin utgångspunkt
            i varje människas absoluta och okränkbara värde. De som har störst
            behov ska också ges företräde till hälso- och sjukvården. Under
            Kristdemokraternas tid i regeringen prioriterade vi insatser för
            de mest utsatta patienterna genom stora satsningar på psykiatrin,
            cancer­vården och vården av kroniskt sjuka.
          </p>
          <p xml:id="i-FLtyuffaMbc8MjCNV2AaPw">
            De kristdemokratiska reformerna vårdgarantin och kömiljarden
            som genomfördes under alliansregeringen bidrog till kortare vårdköer
            och ökad kvalitet. Under förra mandatperioden tog regeringen bort
            kömiljarden och effekten blev att köerna växte – i rak motsats
            till vad såväl patienter som medarbetare behöver. Efter KD/M-budgeten
            för 2019 är kömiljarden återinförd men det krävs långsiktiga strukturreformer
            och ekonomiska tillskott för att kapa köerna.
          </p>
          <p xml:id="i-Vm2mXRL4CkKDSq1fkDHycN">
            Den svenska vårdkvaliteten håller överlag en hög standard. Vården
            är däremot inte jämlik och det finns brister med överbeläggningar,
            patientsäkerhet och vårdköer. Kompetensbristen är ett betydande
            problem i alla regioner. Vården blir också alltmer högspecialiserad
            och högteknologisk.
          </p>
          <p xml:id="i-CMgyhyVFXFTjQbg1Rvdvsc">
            Sjukvården i Sverige är dessutom dyr. Innan pandemin låg Sverige
            på fjärde plats i EU gällande utgifter för hälso- och sjukvård
            per capita, och på tredje plats om man tittar på utgifternas andel
            av BNP.
            <ref target="i-FqeoctADdbgZHRRMfWy8SF">
              [1]
            </ref>
            Ändå kvarstår ovan nämnda brister – eftersom den svenska vårdens
            problem är strukturella.
          </p>
          <p xml:id="i-Ah2tV8LZXD2TvbXRPihQ6r">
            För oss är rätten till god och jämlik vård viktigare än att värna
            dagens sätt att organisera vården. Mot den bakgrunden finns det
            all anledning att se över sjukvårdens organisering. Utifrån de
            21 regionernas olika demografiska och ekonomiska förutsättningar
            är det osannolikt att de kan leverera en jämlik vård åt befolkningen.
            Staten bör därför ta över ansvaret och finansieringen av den hälso-
            och sjukvård som regionerna har ansvar för – för att säkra en
            god, effektiv och jämlik sjukvård i hela landet. Det krävs också
            reformer för att öka vårdplatser, korta köerna och förbättra kompetensen
            och arbetsmiljön hos personalen.
          </p>
          <p xml:id="i-WvUo3F96HK2iNtgMyEt4nM">
            Nedan presenterar vi fem reformområden. Av dessa kan de fyra
            första – dvs. öka antalet vårdplatser, inrätta en nationell vårdförmedling,
            inrätta ett forskningsprogram för kvinnovård och ett primärvårdslyft
            – bli verklighet kort efter ett regeringsskifte.
          </p>
          <head type="h2" xml:id="i-EUpWueVgx6MvQaKNh4CeJA">
            Öka antalet vårdplatser
          </head>
          <p xml:id="i-WgiQj4gfaFc4Q5G927NGDJ">
            Sverige har lägst antal vårdplatser i hela EU i relation till
            befolkningens storlek. Inom OECD är det endast Indien, Mexiko
            och Chile som har färre. Vårdplatserna har successivt blivit allt
            färre ända sen 90-talet. 1992 hade vi 6,2 vårdplatser per 1 000
            invånare i en genomsnittlig region. 2020 är samma siffra nere
            på 2,1.
          </p>
          <p xml:id="i-BhuqU5r8fzfbxh2QWYx5PV">
            Antal vårdplatser per 1000 invånare 1992 och 2020.
          </p>
          <p xml:id="i-CW7ndVkNXZxR9Q937bKP4c">
            Detta påverkar tillgängligheten och ytterst vårdkvaliteten. Vårdskador
            är 60 procent högre bland utlokaliserade patienter. Dödsfall på
            grund av vårdskada är i sin tur dubbelt så vanligt bland utlokaliserade
            jämfört med patienter som får vård på ”rätt” avdelning.
            <ref target="i-TCeuodrn2QgctGQN1uAPeY">
              [2]
            </ref>
            Socialstyrelsen har därtill visat att hela 39 procent av de vårdskador
            som antingen orsakar eller bidrar till ett dödsfall hade gått
            att undvika. Kombinationen av vårdplats­brist och överbelastning
            är särskilt farlig då svårt sjuka patienter som behöver läggas
            in i stället vårdas på en överbelastad akutmottagning.
            <ref target="i-GjwBzjCXRNVHsxpkcpEy86">
              [3]
            </ref>
            Läkarförbundets medlemmar pekar dessutom ut brist på vårdplatser
            som sitt enskilt största arbetsmiljöproblem.
          </p>
          <p xml:id="i-SA3apzifZANga69rewKxpK">
            Under många år har Sveriges sjukhus haft närmast konstanta överbeläggningar,
            vilket innebär att patienter vårdas på en vårdplats som inte uppfyller
            kraven på fysisk utformning, utrustning och bemanning. Det kan
            handla om att patienter vårdas i korridorer eller utlokalisering
            på en avdelning som saknar rätt medicinsk kompetens. Dessutom
            är uppskattningsvis var tionde vårdplats som bör vara tillgänglig,
            stängd på grund av personalbrist.
          </p>
          <p xml:id="i-VHcCt7YzPVqro2N5YFFbRq">
            Effekterna av pandemin visar att personal och vårdgivare snabbt
            kan ställa om och skapa de vårdplatser som är nödvändiga. Den
            kraften bör användas även tiden efter pandemin.
          </p>
          <p xml:id="i-2R2XNcDiGiFGwEG5EbN9LA">
            Regeringen har senfärdigt blivit uppmärksammade på att vårdplatserna
            behöver byggas ut, men först efter att deras egen budget föll.
            Kristdemokraterna förhandlade fram en vårdplatssatsning i budgeten
            för 2022, som riksdagen sedan biföll. Det innebar 425 miljoner
            kronor till fler vårdplatser i år, och 1 miljard för 2023 samt
            1,5 miljarder för 2024. Denna satsning har regeringen sen försökt
            presentera som sin egen.
          </p>
          <p xml:id="i-HxF2eUqcaNduXx2pGCx7MR">
            I VÄB:en för 2022 sköts ytterligare 500 miljoner kronor till
            för fler vårdplatser. Det är bra, men enbart mer resurser löser
            inte vårdens problem. Det behövs strukturella förändringar. Såväl
            arbetsmiljö som patientsäkerhet kräver att vårdplatserna blir
            fler och beläggningen hålls på en rimlig nivå.
          </p>
          <head type="h3" xml:id="i-SJ2hoG9LDFrao66CmVvUQm">
            Kristdemokraternas förslag
          </head>
          <p xml:id="i-8PQtTHmgWiAUEQzJhHTnUU">
            Kristdemokraterna föreslår därför att regionerna får en prestationsbaserad
            ersättning när de klarar målet om maximalt 90 procents beläggning
            i genomsnitt varje månad under året. Genom en prestationsbaserad
            ersättning kan varje region/sjukhus på ett ändamåls­enligt sätt
            göra de förändringar som är nödvändiga och ersättningen betalas
            ut när målen nås.
          </p>
          <p xml:id="i-HqJAGgSnPitxTZR2saCy6E">
            ─ Vi anslår 1 miljard per år för reformen 2023–2025. Detta är
            utöver de medel som Kristdemokraterna förhandlade fram för fler
            vårdplatser 2022–2024.
          </p>
          <p xml:id="i-A5nGLD16mXWWkNg3ugB6hz">
            Oftast är det fler sjuksköterskor som behövs för att kunna öppna
            fler vårdplatser. Det innebär att ersättningen för ett tillräckligt
            antal vårdplatser i stor utsträckning behöver användas för att
            minska kompetensbristen och för att bli en attraktiv arbetsgivare.
            Det kan exempelvis handla om lönesatsningar för att locka tillbaka
            sjuksköterskor som i dag inte arbetar i yrket.
          </p>
          <p xml:id="i-BKEoHPMoX6A7jAoe6U8a9W">
            Men det behöver också utbildas fler vårdpersonal för att möta
            kompetensförsörjningen i framtiden. Därför vill vi göra en utbildningssatsning
            på ny vårdpersonal, för att möta kompetensförsörjningsbehovet
            även framöver.
          </p>
          <p xml:id="i-QpXWWKC1BfJnxussTtwBM6">
            ─ Vi föreslår 100 miljoner kronor 2023, 200 miljoner kronor 2024
            och 300 miljoner kronor 2025.
          </p>
          <head type="h2" xml:id="i-37eQsTp8to6f3zqvc5pCuC">
            Nationell vårdförmedling
          </head>
          <p xml:id="i-KKmkD2ryhrxzELTAKZJhpB">
            För närvarande får cirka fyra av tio patienter inte sin vård
            inom den lagstadgade vårdgarantin. Regeringen har påstått att
            köerna, som uppkommit under pandemin, enbart är coronaköer. Sanningen
            är dock att redan före pandemin fanns patienter som väntat mer
            än 90 dagar på en operation eller besök hos specialistläkare.
            I mars 2019 hade ca 90 000 personer väntat längre än vårdgarantins
            90 dagar på ett förstabesök hos läkare i specialistvård, alternativt
            en operation eller en annan åtgärd. I mars 2022 var samma siffra
            145 000. En situation som var oacceptabel för Sveriges patienter
            har blivit än värre efter pandemin. I mars 2014, dvs. under Alliansens
            sista år vid makten, befann sig 35 000 i vårdkö.
          </p>
          <p xml:id="i-NXMytBAR2nWSQkd9UrVjdf">
            Väntat längre än 90 dagar på förstabesök hos läkare i specialistvården
            eller på operation/åtgärd.
          </p>
          <p xml:id="i-UZk9xsHxsoMywRrKJVg3Pr">
            Källa: väntetider.se, SKR.
          </p>
          <p xml:id="i-7Cr5x6W2BQjm5dET3SivWn">
            Köerna har bitit sig fast och plågar såväl patienter som personal.
            Patienter som fått en medicinsk bedömning och behöver en operation
            eller besök hos specialist ska inte behöva vänta på vård. Många
            tvingas till sjukskrivning i väntan på behandling. Det påverkar
            livskvaliteten för enskilda och det påverkar såväl patienter som
            samhälle i ett ekonomiskt perspektiv.
          </p>
          <p xml:id="i-CGsuHXv2kUEYj8SpAKbuY6">
            Vårdköer är inte en naturlag. När en patient fått en medicinsk
            bedömning så ska också nästa åtgärd ges inom den tid som bedöms
            rimlig ur ett medicinskt perspektiv. Vårdköer riskerar att försämra
            hälsan och det innebär en etisk stress hos vårdpersonalen när
            man inte kan ge vård i tid.
          </p>
          <p xml:id="i-K1K8z571bTiowCADh5CPVJ">
            Svenska patienter får i dag vänta betydligt längre än exempelvis
            danska patienter. Sedan januari 2012 har andelen patienter som
            fått vård inom vårdgarantins 90 dagar dessutom sjunkit från ca
            90 procent till ca 80 procent januari 2020.
            <ref target="i-Q3h4raQM1qZ6ecLWCHBbdf">
              [4]
            </ref>
            Detta samtidigt som patienterna upplever en sämre tillgång till
            vård jämfört med flertalet liknande länder.
          </p>
          <p xml:id="i-XGNpufUNQB9F1giQX5uCq8">
            Samtidigt som vi har köer finns faktiskt samtidigt ledig kapacitet
            eller outnyttjad möjlighet att bygga ut kapacitet i sjukvården.
            Här har både privata och offentliga vårdutförare en möjlighet
            att göra mer. Tyvärr stoppas merparten av dessa på grund av att
            regionerna inte sluter avtal med dem eller sätter volymtak i avtalen
            med regioner och vårdgivare. Dessutom vet patienterna oftast inte
            om den möjlighet som finns att söka öppenvård i hela landet. Att
            utnyttja möjligheten att söka vård i någon annan region är heller
            inget som vare sig uppmuntras eller görs med enkelhet.
          </p>
          <p xml:id="i-PJKpZJ9y4MEex1sFioMYKW">
            Kristdemokraternas uppfattning är att staten inte kan acceptera
            en situation där vården kostar allt mer för skattebetalarna och
            där väntetiderna blir allt längre och därtill är extremt ojämlika
            över landet. Det innebär förutom kraftigt onödigt lidande också
            längre sjukskrivningstider och större kompetensbrist när medarbetare
            är borta längre tid från arbetet. I dag varierar kötiderna för
            behandling eller operation för olika diagnoser kraftigt mellan
            olika regioner, ibland i sådan utsträckning att möjligheten att
            överleva exempelvis cancer är större i vissa regioner än i andra.
            Därför måste all tillgänglig vårdkapacitet nu frigöras för patienterna.
            Detta kan ske genom att patientens möjligheter att få vård hos
            andra vårdgivare – som har ledig kapacitet eller kan bygga ut
            sin kapacitet – kraftigt förstärks.
          </p>
          <head type="h2" xml:id="i-KcWYaYhjvqp5LZ7afgEwYb">
            Nationell vårdförmedling vann stöd i oppositionens budgetreservation
            hösten 2021
          </head>
          <p xml:id="i-JsaZ1TTjVJtX6ZPtpzVJ4T">
            I den budgetreservation som riksdagen röstade igenom hösten 2021
            ingick Kristdemo­kraternas förslag om en nationell vårdförmedling.
            Att denna reform fick stöd, trots att Kristdemokraterna var i
            opposition, var en stor seger. En nationell vårdförmedling innebär
            att information om ledig kapacitet i sjukvården i alla regioner
            listas och tillgängliggörs, för att patienter lättare ska kunna
            söka vård där den finns. I samma budget lade vi också in medel
            för att täcka de extra resekostnader som kan uppstå för patienter
            som väljer att söka vård utanför sin region, där det finns ledig
            kapacitet.
          </p>
          <p xml:id="i-Rf9zYvHkMoNsHaC67EgNem">
            Regeringen har påbörjat hanteringen av riksdagens tillkännagivande
            genom att teckna avtal med SKR och ge ett uppdrag till Socialstyrelsen
            om att ta fram förslag på hur information om kapacitet kan tillgängliggöras.
            Frågan om resekostnader finns inte med i avtal med SKR för 2022,
            men ska följas upp under 2023. Det är nu angeläget att de sista
            bitarna kommer på plats så att patienterna får vård och den tillgängliga
            kapaciteten kommer till användning.
          </p>
          <p xml:id="i-WR7W8BYUaiVkuRvbwWdgVG">
            Vi har också agerat i socialutskottet för att det av hälso- och
            sjukvårdslagen samt patientlagen ska framgå att patienten har
            rätt att fritt söka öppen såväl som sluten specialistvård i hela
            landet samt agerat för åtgärder för att stärka kompetensför­sörjningen
            och arbetsmiljön inom vården. Vi yrkade även på att det ska ske
            en samordning av vårdköerna, för att man bättre ska kunna se var
            den lediga kapaciteten finns, samt att det tas fram en övergripande
            målsättning och en nationell plan för fler vårdplatser. I initiativet,
            som bifölls, krävde vi att regeringen regelbundet ska återrapportera
            hur arbetet fortgår.
          </p>
          <p xml:id="i-WFA4q2PPf53YR1XpT7sjYb">
            Kristdemokraterna vill också utöka den nationella vårdförmedlingen
            till att just förmedla vård, utöver att tillgängliggöra information
            om den lediga kapaciteten. Vi föreslår att staten skjuter till
            medel för att betala del av den vård som förmedlas via den nationella
            vårdförmedlingen, för att ytterligare skapa incitament för regionerna
            att utnyttja kapacitet där den finns.
          </p>
          <p xml:id="i-6Giv2HtVRTNrkuBmFtFGJg">
            Regeringens otillräckliga arbete med att korta vårdköerna håller
            inte. Därför krävs det en ny regering som på allvar tar tag i
            vårdköerna och inrättar en fungerande nationell vårdförmedling.
          </p>
          <head type="h3" xml:id="i-Pm9fhoKSh2jbdGGWTA8oNg">
            Kristdemokraternas förslag
          </head>
          <p xml:id="i-VmkT1ctnRpKGpRPpv4ACxR">
            Patienter ska ges rätt att söka vård där ledig kapacitet finns.
            En nationell vårdförmedling bör upprättas för att använda tillgänglig
            kapacitet till de patienter som väntat olagligt länge. Staten
            sänder ut förfrågan om ledig kapacitet och de tak som finns tas
            bort. En sammanställning över tillgänglig vård upprättas och den
            som väntat mer än 90 dagar på operation eller besök hos specialist
            kontaktas av vårdförmedlingen om möjlig plats i annan region.
          </p>
          <p xml:id="i-YaFNjUGbxrzyCjasdJaPHm">
            Samverkansavtal skrivs med landets regioner och en eller flera
            regioner sluter avtal med den utförare (privata och offentliga)
            som meddelar att de har ledig kapacitet. Kristdemokraterna föreslår
            att staten avsätter särskilda medel för att finansiera detta.
            Medlen används för att medfinansiera den vård som köps via förmedlingssystemet.
          </p>
          <p xml:id="i-UEdyrnkBrnMDeroTeFoosU">
            Kömiljardssystemet motiverar samtidigt regionerna att beta av
            sin egen kö. I dag finns inte någon laglig rätt för patienter
            som själva söker vård i en annan region att få reseersättning
            för resa till och från operationen, och flertalet regioner täcker
            inte dessa resekostnader. Medlen bör därför också användas för
            att ge reseersättning till patienten för vårdbesök i annan region.
          </p>
          <p xml:id="i-KQ5z2v6jrgWdzfWR8AeBrw">
            Staten tar ansvar för en informationskampanj där patienterna
            informeras om rätten till vård i annan region förmedlad via den
            nationella vårdförmedlingen. Vidare tar staten ansvar för att
            tillsammans med SKR upprätta en databas för den nationella vårdför­medlingen
            där tillgänglig kapacitet synliggörs för patienter, regioner och
            vårdgivare. Den statliga Tillgänglighetsdelegationen föreslår
            en liknande funktion i sitt del­betänkande i juni 2021. Genom
            den nationella vårdförmedlingen ges patienter som väntat mer än
            vårdgarantins 90 dagar erbjudande om vård där tillgänglig kapacitet
            finns.
          </p>
          <head type="h2" xml:id="i-JJVampba8umrF2eukBwpX6">
            Ett forskningsprogram för kvinnovård
          </head>
          <p xml:id="i-49knz4JTyWVE55FWmgVgYQ">
            Lösningar på samhällsutmaningar växer fram genom kreativitet
            och kunskap som har genererats genom långsiktig investering i
            den fria forskningen. Kristdemokraterna värnar forskningens autonomi
            för att stimulera de bästa och mest innovativa forskningsidéerna.
            Det fria forskningsstödet ska utgöra den stora merparten av forskningsfinansieringen
            och tilldelning ska styras av vetenskaplig kvalitet.
          </p>
          <p xml:id="i-YPqMN5A2SKtGcmKrCizbTW">
            Kristdemokraterna ser likväl behov av att komplettera det fria
            forskningsstödet med ett antal strategiska forskningssatsningar
            inom ett antal områden som vi anser kräver särskild uppmärksamhet.
            Det handlar inte minst om forskning för att stärka kvinnors hälsa.
          </p>
          <p xml:id="i-G2bB1yUhGn87Yo3y512yHT">
            Det faktum att du är kvinna kan ha stor betydelse för hälsan
            och för tillgången till sjukvård. Detta eftersom det finns flera
            sjukdomar som endast drabbar kvinnor eller där kvinnor är överrepresenterade
            bland de drabbade. Det saknas kunskap kring orsaken bakom många
            av dessa sjukdomar. Inte sällan saknas därför också nationella
            riktlinjer, vilket gör att diagnostiseringen blir svår och att
            utvecklingen av effektiv behandling hindras. Bristande vård och
            behandling medför stora samhällsekonomiska kostnader kopplade
            till exempelvis psykisk ohälsa, arbetsbortfall, sjukskrivningar
            samt vård och behandling. Men framför allt är det mänskliga lidandet
            kopplat till dessa sjukdomar stort. Kvinnor beskriver ofta att
            deras vardag påverkas negativt av sjukdomen i sig men också av
            att de känner sig begränsade i sina mål och drömmar kring familj,
            fritid och karriär.
          </p>
          <p xml:id="i-FRtEfPdVQ5G6smuD2zggwi">
            Några av de många sjukdomar som har omfattande negativ effekt
            på kvinnors liv och hälsa inkluderar endometrios, polycystiskt
            ovariesyndrom (PCOS), fibromyalgi, myalgisk encefalomyelit/chronic
            fatigue syndrome (ME/CFS), känslig tarm (IBS, irritabel bowel
            syndrome) och lipödem. Det är även angeläget att stimulera forskning
            kring infertilitetsproblematik, missfall och dödfödda barn. Likaså
            kvinnors hälsa under en graviditet, förlossning och den efterföljande
            vården.
          </p>
          <head type="h2" xml:id="i-V35xvJuYWRy2JpTuav4fXn">
            Kristdemokraternas förslag
          </head>
          <p xml:id="i-H3utMa8fvXFi8TPGZpkyB8">
            Kristdemokraterna anser att forskning kring kvinnors hälsa kräver
            särskild uppmärksamhet. Vetenskapsrådet bör därför ges i uppdrag
            att inrätta ett nationellt forskningsprogram inom detta område.
            Den exakta utformningen av det nationella forskningsprogrammet
            bör formuleras av relevanta forskningsfinansiärer och forskarsamhället
            för att på bästa sätt tillvarata forskarnas kunskap, kreativitet
            och förmåga till såväl problemformulering som problemlösning.
          </p>
          <head type="h2" xml:id="i-CD3gqwF9AVv718DQXxG7mz">
            Primärvårdslyft
          </head>
          <p xml:id="i-HbgMZNvYWys7ZW4BeVHAKf">
            En välfungerande primärvård utgör basen för ett effektivt hälso-
            och sjukvårdsystem. Det visar forskning och internationella erfarenheter.
            Genom att patienter har en fast namngiven läkarkontakt ges förutsättningar
            för en god relation som främjar patient­säkerhet, samordning och
            personcentrering. När distriktsläkare och patienter känner varandra
            fungerar hela värdekedjan bättre. Men Sverige har en underdimensionerad
            primärvård jämfört med andra jämförbara länder om man ser till
            antalet specialister i allmänmedicin per invånare, men även uttryckt
            i antal allmänspecialister i förhållande till det totala antalet
            praktiserande läkare. Uppgifter i övrigt saknas men det finns
            anledning att tro att detsamma gäller för övriga yrkesgrupper.
            En tredjedel av patienterna uppger att de har en fast läkarkontakt
            men tillgången till en fast läkarkontakt ökar inte trots att patienter
            efterfrågar detta.
            <ref target="i-RcT8dmNuEBfg77rYEWV7hC">
              [5]
            </ref>
            Dessutom tar svenska läkare bara emot en fjärdedel så många patienter
            som tyska läkare.
          </p>
          <p xml:id="i-Y5YDYPz6KXSp18kxNmSEgq">
            För att komma till rätta med detta behövs ett antal nationella
            beslut. Ersättnings­systemen behöver vara likvärdiga, bygga på
            behovsstyrd vård och styra mot en samordnad personcentrerad vård.
            Avgiftssystemet likaså. En utbyggd primärvård styrs också genom
            nationella beslut om patientens rätt till en fast, namngiven,
            läkarkontakt och regionernas rätt att sätta tak för hur många
            patienter varje läkare kan ha. Då ges såväl distriktsläkare som
            distriktssköterskor en arbetsmiljö som är mer attraktiv och hållbar
            än i dag. Vidare bör primärvårdens uppdrag och målsättningar regleras
            nationellt och resurssättas utifrån det.
          </p>
          <p xml:id="i-XYpTG5eg6h9BFeZHhv4HEF">
            Socialstyrelsen har nyligen föreslagit ett riktvärde för antal
            patienter per allmän­specialist. Det är en viktig utgångspunkt
            för det reformarbete som krävs i hela landet.
          </p>
          <head type="h3" xml:id="i-MvnoaBv7ckhtLAGgWJoHUJ">
            Kristdemokraternas förslag
          </head>
          <p xml:id="i-6AzeGSdGwjQFz6FMoLtAp2">
            Kristdemokraterna vill avsätta mer resurser för en utbyggnad
            av antalet tjänster inom primärvården. Det handlar främst om fler
            specialister i allmänmedicin men också om fler distriktssköterskor,
            fysioterapeuter, arbetsterapeuter med flera utifrån lokala behov.
          </p>
          <head type="h2" xml:id="i-W4mL88d9aaq16bDwbTWPhb">
            Århundradets vårdreform – Statligt ansvar för vården
          </head>
          <p xml:id="i-K9uL83RTBK5udB4QrqUZMs">
            Oavsett var i landet du bor ska du ha tillgång till högkvalitativ
            vård i tid. Tillgänglig­heten är svensk sjukvårds största problem.
            På vissa håll i landet har vi långa köer för höftledsoperationer,
            medan på andra håll i landet har vi korta köer. På vissa håll
            i landet har vi korta köer för ögonoperationer mot starr, på andra
            har vi långa köer. För att alla – i hela landet – ska få tillgång
            till högkvalitativ vård i tid krävs ett ökat statligt ansvars­tagande
            för vårdens organisation.
          </p>
          <p xml:id="i-XjGKHmv48E9crTr5WXWSrG">
            Kristdemokraterna presenterar den största sjukvårdsreformen i
            Sverige på 160 år. Vi vill skrota regionernas (de tidigare landstingens)
            ansvar för sjukvården. I stället ska staten ta över både ansvaret
            för och finansieringen av sjukvården. Det handlar om århundradets
            sjukvårdsreform – 21 parallella vårdorganisationer ska bli en.
          </p>
          <p xml:id="i-S92AJNd9gy2RD9qKw5mCvr">
            Sveriges sjukvård är sedan länge i världsklass. Personalen gör
            ett enormt jobb med att hjälpa patienterna efter bästa förmåga.
            Men vårt sjukvårdssystem är samtidigt ålderdomligt och omodernt.
            Dubbelkommandot mellan stat och regioner har skapat en situation
            där läkare ägnar halva sin arbetstid åt administration, samtidigt
            som köerna har vuxit sig rekordlånga. Sjukvården har blivit ett
            postkodlotteri, med stora och ibland livsavgörande skillnader
            mellan olika regioner.
          </p>
          <p xml:id="i-GzPZ7PQMx32vnM6BCMdoGK">
            Att få ordning på svensk sjukvård är vår främsta prioritet vid
            ett maktskifte. Vi kommer att bygga ett nytt, modernt och bevisat
            effektivt sjukvårdssystem som ger vårdpersonalen de förutsättningar
            de behöver för att hjälpa patienterna.
          </p>
          <p xml:id="i-5rCwhzpZwD1aJG2W5dqvmr">
            Vårdköer är inte någon naturlag. Andra länder klarar av att ge
            vård utan långa köer och det kan Sverige också göra. Men det kräver
            att vi tänker nytt och bygger om. Det kräver Århundradets sjukvårdsreform.
          </p>
          <p xml:id="i-7Cp86cr1isrvMgd5zA3FBh">
            Arbetet påbörjas omedelbart med att införa statligt ansvar för
            sjukvården, statlig finansiering av sjukvården, avskaffandet av
            direktvalda politiker på regionnivå, sex professionellt ledda
            sjukvårdsområden. Utredningsdirektiv, tillsättande av nödvändiga
            utredningar, tid- och genomförandeplan för århundradets vårdreform
            tas fram.
          </p>
          <head type="h1" xml:id="i-Rgq5wMCD9rGZaJ1DxmP9G6">
            9 Satsningar på hjärtlandet
          </head>
          <p xml:id="i-D2BP4b7a2HeKVKb3fFbmHe">
            Sveriges hjärtland – landsbygden och de mindre städerna – behandlas
            alltför ofta styvmoderligt i rikspolitiken. Det finns många anledningar
            till detta, men den sannolikt viktigaste har att göra med befolkningsstrukturen.
            Andelen invånare som bor i storstads­regionerna ökar. Inte för
            att människor flyttar från hjärtlandet till städerna, för så är
            det inte längre. Utan för att städerna både har födelseöverskott
            och tar emot en stor andel av invandringen.
          </p>
          <p xml:id="i-A4fDNWGb1sjLztb8NbcihU">
            Hjärtlandet är platser där många har valt att bo och som har
            samma värde och förtjänar samma intresse som stadskärnorna. Dessutom
            ska vi inte glömma en viktig sak: en stor majoritet av svenska
            folket bor utanför de stora städerna.
          </p>
          <p xml:id="i-LcLArYVCQUXXXeP5GER8xF">
            Kristdemokraterna har länge arbetat med att försvara hjärtlandets
            intressen av att kunna leva väl och försörja sig. Men de intressena
            trycks tillbaka.
          </p>
          <p xml:id="i-Nkpti8X6knTYR42GA4MS37">
            Hjärtlandet dignar under plågor och pålagor. Göran Perssons regering
            drev igenom den pumplag som orsakade en våg av nedläggningar av
            landsbygdens små bensin­mackar. Regeringen har gång på gång försökt
            göra livet svårare för jägare och sportskyttar. Och gällande skogsägarnas
            äganderätt och handlingsutrymme har regeringen presenterat en
            rad förslag på inskränkningar och försämringar. Så kan vi inte
            ha det.
          </p>
          <p xml:id="i-G8N9jbweMUoN2qLx2RfctM">
            Landets företagare som brukar jord, skog och mark i de gröna
            näringarna bidrar konkret till att försörja hela landet med livsviktiga
            sädesslag, animalieprodukter och skogsråvaror. Men det uppdrag
            de företar sig är långt större än den mat vi får på bordet. Här
            finns också mervärden i form av aktivt miljö- och kulturbevarande,
            med öppna ängar och en livskraftig skog som ger förutsättningar
            för en levande landsbygd för alla att upptäcka.
          </p>
          <p xml:id="i-NDA8Yu2jqWdGDot71HbnDf">
            För att värna livsmedelsproduktionen för framtiden måste det
            slås fast att brukbar jord är en livsviktig resurs. Ur ett globalt
            perspektiv, inte minst med tanke på klimatför­ändringarna, är
            det också långsiktigt viktigt att åkermark i Sverige och Europa
            i stor utsträckning finns tillgänglig att brukas för livsmedelsproduktion.
            Jordbruk, skogsbruk och fiske är förutsättningar för att hela
            Sverige ska leva, men landsbygdspolitiken är betydligt mer än
            bara näringspolitik. I politiken för landsbygden behövs en helhetssyn.
            Hela Sverige ska fungera.
          </p>
          <p xml:id="i-GsGXT8SGNhnrjGPao7zEpV">
            För det krävs att samhällets basala funktioner finns tillgängliga
            också i landsbygds- och glesbygdskommuner. Vården och polisen
            behöver vara tillräckligt nära för att människor ska känna sig
            trygga där de bor. Sjukvårdens nuvarande styrning behöver därför
            läggas ned och ett statligt huvudmannaskap införas, så att vården
            blir mer jämlik i landet. Polisen behöver växa och få den kapacitet
            som behövs för att upprätthålla trygghet i hela landet. Den offentliga
            servicen ska finnas där och därför behöver vi underlätta för myndigheter
            och kommuner att närvara på fler ställen genom fler statliga servicekontor.
          </p>
          <p xml:id="i-6TjnDutckQV6acggZ6xc5B">
            På landsbygden är bilberoendet stort. Kollektivtrafiken finns
            inte där på ett sätt som gör livspusslet tillräckligt enkelt,
            speciellt för barnfamiljer och de med långa avstånd mellan jobb
            och aktiviteter. Medan takten i omställningen till elbilar och
            ladd­infrastruktur går snabbt i storstäderna är situationen något
            annat på landsbygden. Samtidigt har politiken bidragit till att
            svenskarna nu får betala bland de högsta dieselpriserna i världen,
            och ett rekordhögt bensinpris. I ett vidsträckt och glesbefolkat
            land, med drivmedelsberoende näringar, har drivmedelspriserna
            nått en nivå som är långt ifrån hållbara.
          </p>
          <p xml:id="i-2cZ2BKt3Uy9zuk3pBqRkjb">
            Barnfamiljer, pensionärer och människor på landsbygden som inte
            kan välja bort bilen får betala dyrt när priserna höjs snabbt.
            För företagare, jordbrukare och skogs­brukare innebär de snabbt
            stigande priserna ett mycket allvarligt problem i ett redan ansträngt
            läge. De åkerier, bussföretag och lantbrukare som konkurrerar
            med andra länder drabbas hårt när priserna i Sverige är så mycket
            högre än i konkurrenternas hemländer. Och om svenskt jordbruk
            med sin goda djurhållning slås ut till förmån för andra länders,
            ofta sämre, alternativ är inget vunnet.
          </p>
          <p xml:id="i-84jBUnBbHpAeduxjpzGNLF">
            Vi har krävt tillfälligt slopad energiskatt på diesel och bensin
            och nu har priset vid pump sänkts med 1,80 kronor. Men vi vill
            mer. Dels vill vi driva på i EU för möjlig­heten att tillfälligt
            sänka med mer än vad energiskattedirektivet medger, och dels vill
            vi se sänkt reduktionsplikt; utsläppsreduktion genom inblandning
            av biobränsle. Det mycket höga priset på biobränsle påverkar svenska
            konsumenter särskilt mycket eftersom regeringen genomdrivit ett
            krav på inblandning som går betydligt längre än vad EU har som
            mål. Tillsammans med höga skatter förklarar det varför Sverige
            har väsentligt högre pumppriser än t.ex. Danmark. Kristdemokraterna
            har också drivit på för – och fått igenom – en skattebefrielse
            av dieselanvändningen för jordbruket, skogsbruket och fisket som
            också kommer att gälla retroaktivt från årsskiftet.
          </p>
          <p xml:id="i-YT4PGCGVJ2aUeXtJvGkcqm">
            Även de höga elpriserna drabbar landsbygden särskilt. Dels eftersom
            el är en viktig insatsvara i fler av de gröna näringarna och dels
            eftersom boende i småhus i allmänhet, och småhus med direktverkande
            el i synnerhet, är vanligare på landsbygden. Vi har under vintern
            krävt nedsättningar av energiskatten på el för att dämpa den exceptionella
            elprisuppgång som vi sett, i framför allt södra och mellersta
            Sverige. Och det långt innan Putins invasion av Ukraina.
          </p>
          <p xml:id="i-4K8368z4Jx1HwY8ce7Vwci">
            Vi vill införa en stötdämpare för energiskatten på el så att
            den sänks med 10 öre per kWh så länge som elpriserna överstiger
            snittet för föregående 24 månader. När priserna faller tillbaka
            under denna nivå kan skatten återgå till ordinarie nivå. På detta
            sätt dämpas effekten av tillfälliga pristoppar, och visar sig
            prisökningarna vara långvariga får hushållen mer tid att förbereda
            sig.
          </p>
          <p xml:id="i-9jbqtAU3pUiUQcGShnggBP">
            Hushållen bör också ges möjlighet att påverka sina egna elräkningar.
            De hushåll som ersätter direktverkande el med en mer energieffektiv
            värmelösning, såsom fjärrvärme eller värmepump, bör få ta del
            av den befintliga skattereduktionen för grön teknik.
          </p>
          <p xml:id="i-PuYftbKPJvzN7ukjYowaHn">
            Ska hela landet leva behövs en politik som också gör det möjligt
            för hela landet att leva. Kristdemokraterna ser behoven och har
            åtgärderna för bättre villkor för hela Sverige.
          </p>
          <head type="h2" xml:id="i-L1H6W4NHizNJYtDecyiAdC">
            Trygga vägar
          </head>
          <p xml:id="i-YPARzB76g3yPa6cPdwgVUm">
            Vägnätet i Sverige är i många delar eftersatt, vilket särskilt
            gäller vägarna i glesbygd och landsbygd. Regeringens egen myndighet
            Trafikverket har varnat för en stor underhållsskuld som börjar
            visa sig i allt sämre vägskick.
          </p>
          <p xml:id="i-BFD2qL69YUwHcr6H3DTqtB">
            Underhållsskulden riskerar att förvärras snabbt under 2020-talet.
            Transport­företagens vägrapport 2021
            <ref target="i-5LXa7wyNK5MQB6RaCCiv2t">
              [6]
            </ref>
            pekar på att underhållsskulden kommer att mer än fördubblas till
            42 miljarder kronor från dagens 19 miljarder kronor. Detta gäller
            särskilt mindre vägar i de mindre orterna och landsbygden, eftersom
            detta vägnät är ned­prioriterat på grund av lägre trafikintensitet.
          </p>
          <p xml:id="i-CKVg5idHhFLVE5AvqQnF1L">
            Ökningen beror till stor del på att underhållsbudgeten inte räcker
            för att förbättra tillståndet på prioriterade vägar och samtidigt
            underhålla det lågtrafikerade vägnätet. Andelen mycket dåliga
            vägar riskerar att öka från 13 procent till 32 procent. Prognoserna
            pekar särskilt på att landsbygden kommer att få vänja sig vid
            alltmer eftersatta vägar.
          </p>
          <p xml:id="i-4Z2ztXUu3Ua2QdEtowMXU1">
            För de boende i dessa orter innebär det sämre framkomlighet,
            ökad risk för trafik­olyckor samt längre restid till jobb och
            barnens aktiviteter. Bland annat har Trafikverket börjat sänka
            hastigheterna på vägar över hela landet för att hantera riskerna
            med de eftersatta vägarna.
          </p>
          <p xml:id="i-6RAqUuMC9rwFYbxLcWe7zQ">
            För att stoppa underhållsskuldens ökning och bibehålla vägnätets
            nuvarande skick skulle underhållsbudgeten behöva öka med 2 miljarder
            kronor per år.
            <ref target="i-977WXiNxXmqNfvF4izCYX7">
              [7]
            </ref>
            Kristdemo­kraterna anser att dessa medel behöver tillföras under
            kommande år och vill därför avsätta 6 miljarder kronor kommande
            tre år.
          </p>
          <p xml:id="i-E5GC9cdRbDJFhnfo6fEr3U">
            Utöver det statliga eller kommunala vägnätet finns 28 000 mil
            enskild väg och 15 000 mil skogsbilväg. 90 procent av Sveriges
            lantbrukare använder det enskilda vägnätet i sin dagliga verksamhet.
            Alla dessa vägar är viktiga för jord- och skogsbruket men också
            för övrigt näringsliv och privatpersoner på landsbygden. Många
            som vill ta del av den svenska allemansrätten använder enskilda
            vägar för att ta sig ut till den egentliga startpunkten för svamp-
            och bärplockning eller bara en hälsobringande skogspromenad.
          </p>
          <p xml:id="i-37VbhrS6VAqDHi4q8RfaUq">
            Likt vägnätet på landsbygden har det enskilda vägnätet stora
            underhållsbehov, samtidigt som det är mycket viktigt för ett fungerande
            jord- och skogsbruk. Kristdemokraterna anser därför att investeringarna
            till enskild väg ska öka med 1 miljard kronor kommande tre år.
          </p>
          <table>
            <row style="label" xml:id="i-NcTBwbtCSzrccEszFFQsRm">
              <cell>
                Vägsatsningar
              </cell>
              <cell>
                2023
              </cell>
              <cell>
                2024
              </cell>
              <cell>
                2025
              </cell>
            </row>
            <row xml:id="i-5MUXpHzk6NqezQmbwD6NAS">
              <cell>
                Vägunderhåll
              </cell>
              <cell>
                2 000
              </cell>
              <cell>
                2 000
              </cell>
              <cell>
                2 000
              </cell>
            </row>
            <row xml:id="i-5k13yYxic7ejybT5gWDJBJ">
              <cell>
                Drift av enskild väg och tjälsäkring
              </cell>
              <cell>
                280
              </cell>
              <cell>
                290
              </cell>
              <cell>
                430
              </cell>
            </row>
          </table>
          <head type="h2" xml:id="i-KieUyaXUzzdMW5jsb4cGxA">
            Bygg Ostkustbanan
          </head>
          <p xml:id="i-K9u56H62nFNQoTJtazzksm">
            För åtta år sedan satsade alliansregeringen 4,5 miljarder på
            att bygga dubbelspår omkring Sundsvall för att komma åt tågträngseln
            där. Åtta år senare har det gett goda resultat. Men fortfarande
            är det väldigt trångt på spåren. Den 27 mil långa sträckan Gävle–Sundsvall–Härnösand
            är Sveriges längsta flaskhals. Det skapar problem för både gods-
            och persontrafiken.
          </p>
          <p xml:id="i-7S8NPqA4zjVSTKjaULiuzz">
            Trafikverket avser nu att försena dubbelspårsutbyggnaden med
            minst sju år. Regeringen har inte aviserat en avvikande åsikt
            och kommer förmodligen att gå på samma linje. Med en begränsad
            budget trängs detta projekt undan på grund av den nya höghastighetsbanan
            i södra Sverige som regeringen vill genomdriva. Ett sådant beslut
            vore mycket dåligt.
          </p>
          <p xml:id="i-4Db2G439ggwPy6ok2CzRY5">
            Det fungerar inte att bygga ut spårkapaciteten runt Stockholm
            och i norra Norrland om man inte gör motsvarande förbättringar
            på sträckorna där emellan. Det försvårar kraftigt den gröna omställningen
            som industrin just nu genomför, det sänker Sveriges konkurrenskraft
            och försenar vanligt folks tågresor.
          </p>
          <p xml:id="i-SzgbDDMrv6BqzpmVwwf8d9">
            Dessutom innebär regeringens ointresse för Nya Ostkustbanan att
            Sverige kommer att behöva betala tillbaka pengar till EU, som
            lovat vara med och bekosta dubbelspåren. Allt detta för att regeringen
            hellre vill bygga höghastighetsbanor som kommer att kosta enorma
            summor och kan ta decennier att bygga klart.
          </p>
          <p xml:id="i-8DgZmqfHe3UtEeiEyTuFxr">
            Kristdemokraterna anser att detta är fel prioritering, som kommer
            att förlänga de problem som Ostkustbanan ska lösa. Det måste bli
            mycket lättare att åka tåg, och att förbättra och bygga ut kapaciteten
            på de spår som redan finns bör prioriteras före nya dyra spår.
            Därför har vi sagt nej till höghastighetsbanorna och ja till att
            göra järnvägen farbar igen. Nya Ostkustbanan behövs. Den behövs
            för gävleborgare och väster­norrlänningar, men även för västerbottningar,
            norrbottningar och stockholmare.
          </p>
          <p xml:id="i-DmCY5oY1Tb8k1pxb6rXeHH">
            Kristdemokraterna kommer därför att verka för att Ostlänkbanan
            prioriteras och att de medel som behövs tillskjuts inom infrastrukturramen.
          </p>
          <head type="h1" xml:id="i-RnVqom2a5qXZzs6rXq5nRg">
            Reformtabell
          </head>
          <p xml:id="i-8SzfWRPJ7mFPCyDJF3BG3t">
            Kristdemokraternas förslag
          </p>
          <p xml:id="i-RCcKjH1YUS7NVFBxN68Fuj">
            (miljoner kr)
          </p>
          <table>
            <row style="label" xml:id="i-YZHetrQdJzeD4Yu8hbb3t">
              <cell>
                2022
              </cell>
              <cell>
                2023
              </cell>
              <cell>
                2024
              </cell>
              <cell>
                2025
              </cell>
            </row>
            <row xml:id="i-SYAXWW79FKX2Hv4rfi3SyX">
              <cell>
                Utökat antal vårdplatser
              </cell>
              <cell>
                1 000
              </cell>
              <cell>
                1 000
              </cell>
              <cell>
                1 000
              </cell>
            </row>
            <row xml:id="i-CFuGnYjBaBCJa4wAJnd3XJ">
              <cell>
                Utbildning av vårdpersonal
              </cell>
              <cell>
                100
              </cell>
              <cell>
                200
              </cell>
              <cell>
                300
              </cell>
            </row>
            <row xml:id="i-5njWBPKfoEvkGmfjgQ3jmi">
              <cell>
                Vägunderhåll
              </cell>
              <cell>
                2 000
              </cell>
              <cell>
                2 000
              </cell>
              <cell>
                2 000
              </cell>
            </row>
            <row xml:id="i-VhpvndCLPHTVC8Hfj9afqe">
              <cell>
                Underhåll enskild väg
              </cell>
              <cell>
                280
              </cell>
              <cell>
                290
              </cell>
              <cell>
                430
              </cell>
            </row>
            <row xml:id="i-Bw2SpmBTNwi12ykrVcXVpU"/>
            <row xml:id="i-MrexerhVzn9vN887eKyJoX">
              <cell>
                Gemensamma förslag*
              </cell>
            </row>
            <row xml:id="i-WyPbQarA27sohh1YrfyGq1">
              <cell>
                Utökat stöd till Ukraina
              </cell>
              <cell>
                1 000
              </cell>
            </row>
            <row xml:id="i-6PwsQhLzuzYw1mnGSZwdai">
              <cell>
                Förstärkning av polisens verksamhet​
              </cell>
              <cell>
                500
              </cell>
            </row>
            <row xml:id="i-M2BpueoeY4KYMYPMeFbjrs">
              <cell>
                Utökat bemyndigande för Försvarsmakten till totalt:
              </cell>
              <cell>
                250 miljarder kr
              </cell>
            </row>
            <row xml:id="i-8Y28tcyCZdRTutxzJDWDt">
              <cell>
                Summa
              </cell>
              <cell>
                1 500
              </cell>
              <cell>
                3 380
              </cell>
              <cell>
                3 490
              </cell>
              <cell>
                3 730
              </cell>
            </row>
          </table>
          <p xml:id="i-SmReYQ8RRKY7iFGbCJqNiD">
            *Utöver Kristdemokraternas förslag i denna vårmotion är det vår
            avsikt att, tillsammans med Moderaterna, Sverigedemokraterna och
            Liberalerna, lägga fram ett förslag till utskottsinitiativ med
            denna inriktning i samband med att regeringens vårändringsbudget
            bereds i finansutskottet.
          </p>
          <head type="h2" xml:id="i-6spKSp5wGUZuLr5TdHsxdn">
            Utökat stöd till Ukraina
          </head>
          <p xml:id="i-J1wMU2qsoErEKuKLtf8Gw6">
            Anslagsökningen syftar till att säkra mer försvarsmateriel som
            stöd till Ukraina. Ukraina efterfrågar fortsatt stöd av försvarsmateriel
            i form av vapen och övrig personlig utrustning. Antingen kan resurserna
            nyttjas för att kompensera för om den aktuella försvarsmaterielen
            kan avvaras från statens verksamhet under en begränsad tid som
            stöd till Ukraina – utan att det riskerar att försämra Sveriges
            försvarsförmåga på ett allvarligt sätt – alternativt om det finns
            förutsättningar att använda medel för att skyndsamt säkra inköp
            från försvarsindustrin för att ges som stöd till Ukraina. Om det
            inte är möjligt att avvara lämplig försvarsmateriel eller för
            Sverige att snabbt köpa in för att skänka till Ukraina bör avsatta
            medel kunna överföras till Ukraina för att stödja deras inköp
            av materiel och förnödenheter.
          </p>
          <head type="h2" xml:id="i-Rdz8jTQeMrMqrhsZD9iNBq">
            Förstärkning av polisens verksamhet
          </head>
          <p xml:id="i-WWDszpEhf7hZTjHYroS6o4">
            Anslagsökningen syftar till att finansiera inköp av bättre utrustning
            och verktyg för polisen under innevarande år såsom vattenkanoner,
            tårgas och kroppskameror och annan nödvändig utrustning som används
            i andra europeiska rättsstater för att hantera allvarliga ordningsstörningar
            och våldsamma upplopp. Därtill ska resurserna även finansiera
            inköp av nya polisfordon. Vidare ska anslagsökningen skapa ökade
            förut­sättningar för polisen att korta de rådande långa handläggningstiderna
            inom Polis­myndigheten för att få pass, exempelvis genom att under
            en begränsad tid kunna hålla passexpeditioner öppna under kvällar
            och helger.
          </p>
          <head type="h2" xml:id="i-5qPxdYUdip2YfU2rSDWJ9g">
            Utökat bemyndigande för Försvarsmakten
          </head>
          <p xml:id="i-8SH5K3U1P9hpbrzs4McPwv">
            Beställningsbemyndigandet föreslås öka för tidsperioden 2023–2031
            för att möjliggöra en kraftfull upprustning av det svenska militära
            försvaret.
          </p>
        </div>
        <div type="motSignatures">
          <list>
            <item xml:id="i-PxmQtZ9bTiHL4oFiEdfY54">
              Ebba Busch (KD)
            </item>
            <item xml:id="i-U94YkJtdCovyTubpsJwS6b">
              Jakob Forssmed (KD)
            </item>
            <item xml:id="i-5Rti87nbETkqNsd5apwyjj">
              Andreas Carlson (KD)
            </item>
            <item xml:id="i-BbbMfauDGSj8aATDQ5w6Bi">
              Acko Ankarberg Johansson (KD)
            </item>
            <item xml:id="i-TnMckKZ4Tk5hB3sWad9q5T">
              Camilla Brodin (KD)
            </item>
            <item xml:id="i-4KVjjR8sKuib8MrEFKZaLJ">
              Hans Eklind (KD)
            </item>
            <item xml:id="i-16RvWVHT1xsLN5Q4XQRBqd">
              Mikael Oscarsson (KD)
            </item>
          </list>
        </div>
        <div type="motNotes">
          <noteGrp>
            <note xml:id="i-FqeoctADdbgZHRRMfWy8SF">
              [1] EU-kommissionen (2021). State of Health in the EU. Sverige
              – Landsprofil hälsa 2021.
            </note>
            <note xml:id="i-TCeuodrn2QgctGQN1uAPeY">
              [2] Inspektionen för vård och omsorg (2019). Patientsäkerhet
              för utlokaliserade patienter inom somatisk slutenvård samt för
              patienter som väntar på vård vid allvarlig sjukdom.
            </note>
            <note xml:id="i-GjwBzjCXRNVHsxpkcpEy86">
              [3] Af Ugglas, Björn (2021). Hur påverkas patientsäkerheten av
              överbelastade akutmottagningar och vårdplatsbrist? (analys nr
              76). SNS.
            </note>
            <note xml:id="i-Q3h4raQM1qZ6ecLWCHBbdf">
              [4] SKR (2021). Hälso- och sjukvårdsrapporten 2021 samt SKR (2013).
              Hälso- och Sjukvård – Jämförelse mellan landsting.
            </note>
            <note xml:id="i-RcT8dmNuEBfg77rYEWV7hC">
              [5] Myndigheten för vård- och omsorgsanalys (2021). Fast kontakt
              i primärvården. (PM nr 1).
            </note>
            <note xml:id="i-5LXa7wyNK5MQB6RaCCiv2t">
              [6] Eklöf, Kristin (2021). Långsiktiga effekter av ett underfinansierat
              vägunderhåll. Transportföretagen.
            </note>
            <note xml:id="i-977WXiNxXmqNfvF4izCYX7">
              [7] Ibid.
            </note>
          </noteGrp>
        </div>
      </div>
    </body>
  </text>
</TEI>
