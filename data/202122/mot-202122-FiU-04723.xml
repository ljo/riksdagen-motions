<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-FiU-04723">
  <teiHeader>
    <fileDesc>
      <titleStmt>
        <title>med anledning av prop. 2021/22:100 2022 års ekonomiska vårproposition</title>
        <author corresp="i-C2s3YhmmVmNkgvznmmnD4x">av Per Bolund m.fl. (MP)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:4723 av Per Bolund m.fl. (MP)</title>
          <idno type="rdwebb">H9024723</idno>
          <rs type="number">4723</rs>
          <orgName type="comitteeAbbreviation">FiU</orgName>
          <ref type="dokument_url_text">http://data.riksdagen.se/dokument/H9024723/text</ref>
          <ref type="dokument_url_html">http://data.riksdagen.se/dokument/H9024723</ref>
          <ref type="dokumentstatus_url_xml">http://data.riksdagen.se/dokumentstatus/H9024723</ref>
          <ref type="docx">http://data.riksdagen.se/fil/CCF318B6-016E-4DA1-983B-FF56610EE829</ref>
          <ref type="pdf">http://data.riksdagen.se/fil/2490C120-D179-49D3-9625-0EEE22A72FCE</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-C2s3YhmmVmNkgvznmmnD4x</idno>
            <name>Per Bolund</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-4K631U2FyQthafuME3cNGX</idno>
            <name>Janine Alm Ericson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-XNt7eWTuNMW1Ce4R4bYMT</idno>
            <name>Leila Ali Elmi</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-KmY3t8VznGaS11qXwo1gNg</idno>
            <name>Elisabeth Falkhaven</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-HsGsAzKWHQY5pjyAYNXAz7</idno>
            <name>Maria Ferm</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-XLHgMviLWvZePVW618wm98</idno>
            <name>Margareta Fransson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-mxJ22KDE3cthH5PFLdLST</idno>
            <name>Maria Gardfjell</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-5VqCX9EE3MEGSJKivnxPF1</idno>
            <name>Axel Hallberg</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-9Hwwz2RnQnrJTjSv8uVmaM</idno>
            <name>Camilla Hansén</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-X9jqcGenibr5tWEbnZgddm</idno>
            <name>Annika Hirvonen</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-DeptGBZtEQx7vKbsL6e4hX</idno>
            <name>Emma Hult</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-XS1DYyajKnUSXB7m9DT6C2</idno>
            <name>Rasmus Ling</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-DNeLvjYn7kX5YstpJdB4h5</idno>
            <name>Martin Marmgren</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-TP1gKqVgWU4EH5fBdPaTQB</idno>
            <name>Amanda Palmstierna</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-Pph7rDvCnNJk71Ej3B7uJK</idno>
            <name>Anna Sibinska</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-2D6mwMLvYjVnxu8WpPCAeL</idno>
            <name>Lorentz Tovatt</name>
            <state type="partyAffiliation" ref="Q213451">
              <desc>MP</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction type="basedOn" xml:id="i-U92PjD9Ph2pr8e3doAQr9K"/>
        <correspContext corresp="i-U92PjD9Ph2pr8e3doAQr9K">
          <ref>Proposition 2021/22:100</ref>
        </correspContext>
        <correspAction xml:id="i-6dsEdHSMzvm6iBXr1zguTp" type="signed"/>
        <correspContext corresp="i-6dsEdHSMzvm6iBXr1zguTp">
          <note type="signatory" corresp="i-C2s3YhmmVmNkgvznmmnD4x"/>
          <note type="signatory" corresp="i-4K631U2FyQthafuME3cNGX"/>
          <note type="signatory" corresp="i-XNt7eWTuNMW1Ce4R4bYMT"/>
          <note type="signatory" corresp="i-KmY3t8VznGaS11qXwo1gNg"/>
          <note type="signatory" corresp="i-HsGsAzKWHQY5pjyAYNXAz7"/>
          <note type="signatory" corresp="i-XLHgMviLWvZePVW618wm98"/>
          <note type="signatory" corresp="i-mxJ22KDE3cthH5PFLdLST"/>
          <note type="signatory" corresp="i-5VqCX9EE3MEGSJKivnxPF1"/>
          <note type="signatory" corresp="i-9Hwwz2RnQnrJTjSv8uVmaM"/>
          <note type="signatory" corresp="i-X9jqcGenibr5tWEbnZgddm"/>
          <note type="signatory" corresp="i-DeptGBZtEQx7vKbsL6e4hX"/>
          <note type="signatory" corresp="i-XS1DYyajKnUSXB7m9DT6C2"/>
          <note type="signatory" corresp="i-DNeLvjYn7kX5YstpJdB4h5"/>
          <note type="signatory" corresp="i-TP1gKqVgWU4EH5fBdPaTQB"/>
          <note type="signatory" corresp="i-Pph7rDvCnNJk71Ej3B7uJK"/>
          <note type="signatory" corresp="i-2D6mwMLvYjVnxu8WpPCAeL"/>
        </correspContext>
        <correspAction type="submitted" xml:id="i-RCpjLL2F124jPWFgX6M8JU">
          <date when="2022-05-04"/>
          <time when="18:06:45"/>
        </correspAction>
        <correspAction type="reviewed" xml:id="i-Y653UEd5GPzm7oEyGH7uYc">
          <date when="2022-05-06"/>
          <time when="14:52:44"/>
        </correspAction>
        <correspAction type="dismissed" xml:id="i-HtK26jGGkGpFfw9NQL7MTf">
          <date when="2022-05-10"/>
        </correspAction>
        <correspAction type="referred" xml:id="i-UprnPBM3AEMuZKnSqrHMEs">
          <date when="2022-05-11"/>
        </correspAction>
        <correspAction type="assigned" xml:id="i-3LDYAUTVeFL7UhFbe7cm9M">
          <date when="2022-10-12"/>
          <time when="11:38:40"/>
        </correspAction>
        <correspContext corresp="i-3LDYAUTVeFL7UhFbe7cm9M">
          <ref type="assignedTo">Finansutskottet</ref>
        </correspContext>
        <correspAction type="behandlas_i" xml:id="i-ESAK6aGpYyioXMg7fgChBr"/>
        <correspContext corresp="i-ESAK6aGpYyioXMg7fgChBr">
          <ref type="uppgift">2021/22:FiU20</ref>
          <ref type="ref_dok_id">H901FiU20</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">FiU20</ref>
          <ref type="ref_dok_titel">Riktlinjer för den ekonomiska politiken</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2021/22:4723 av Per Bolund m.fl. (MP) med anledning av prop. 2021/22:100 2022 års ekonomiska vårproposition</div>
      </div>
      <div type="motBody">
        <div type="TOC" xml:id="i-Jzvsrv7LPojsRVWd7uRd6Q">
          <head xml:id="i-QxowLhTt5VWHMQeiovK36C">
            Innehållsförteckning
          </head>
          <list>
            <item style="indent-level: 1">
              1 Förslag till riksdagsbeslut
            </item>
            <item style="indent-level: 1">
              2 Inledning
            </item>
            <item style="indent-level: 1">
              3 Åtgärder mot konsekvenser av krig och pandemi
            </item>
            <item style="indent-level: 2">
              Ett effektivt krisstöd som värnar klimatmålen
            </item>
            <item style="indent-level: 2">
              Bryt beroendet av fossila bränslen
            </item>
            <item style="indent-level: 2">
              Riktade stöd till landsbygden och jordbruket
            </item>
            <item style="indent-level: 2">
              Ett krisstöd som värnar dem med minst marginaler
            </item>
            <item style="indent-level: 2">
              Ett ordnat mottagande och en stark välfärd och rättsstat
            </item>
            <item style="indent-level: 2">
              Ge dem som flytt från Ukraina möjligheter till ett bra liv i
              Sverige
            </item>
            <item style="indent-level: 2">
              Stötta kulturens återstart
            </item>
            <item style="indent-level: 1">
              4 Det ekonomiska läget
            </item>
            <item style="indent-level: 2">
              Framtiden
            </item>
            <item style="indent-level: 2">
              Andra mått på välfärd
            </item>
            <item style="indent-level: 2">
              Utvecklingen av utsläpp av växthusgaser
            </item>
            <item style="indent-level: 1">
              5 En grön ekonomi
            </item>
            <item style="indent-level: 2">
              En cirkulär ekonomi inom naturens ramar
            </item>
            <item style="indent-level: 3">
              Intensifiera arbetet med att skapa en cirkulär ekonomi
            </item>
            <item style="indent-level: 2">
              Näringsliv och företagande
            </item>
            <item style="indent-level: 3">
              En grön industriell revolution
            </item>
            <item style="indent-level: 3">
              Utbildning och vidareutbildning centralt för klimatomställningen
            </item>
            <item style="indent-level: 3">
              Uppmuntra och stärk företagandet
            </item>
            <item style="indent-level: 3">
              Socialt ansvarsfullt företagande
            </item>
            <item style="indent-level: 3">
              Utökade gröna kreditgarantier
            </item>
            <item style="indent-level: 3">
              Digitalisering som når alla
            </item>
            <item style="indent-level: 3">
              Ett konkurrenskraftigt näringsliv
            </item>
            <item style="indent-level: 2">
              Jordbruk, skogsbruk, vattenbruk och fiske
            </item>
            <item style="indent-level: 3">
              Inför ett jordbrukaravdrag
            </item>
            <item style="indent-level: 3">
              Öka stödet till jordbrukets omställning
            </item>
            <item style="indent-level: 2">
              Arbetsmarknad
            </item>
            <item style="indent-level: 3">
              Främja arbetsintegrerande företag
            </item>
            <item style="indent-level: 3">
              Fler jobb till funktionsnedsatta
            </item>
            <item style="indent-level: 2">
              Skatter
            </item>
            <item style="indent-level: 3">
              Ett skattesystem som ställer om Sverige
            </item>
            <item style="indent-level: 3">
              Ett skattesystem för hela Sverige
            </item>
            <item style="indent-level: 3">
              Avskaffa funkisskatten
            </item>
            <item style="indent-level: 3">
              Beredskapsskatt
            </item>
            <item style="indent-level: 1">
              6 Klimatet, miljön och naturen
            </item>
            <item style="indent-level: 2">
              Klimat
            </item>
            <item style="indent-level: 3">
              Offentlig konsumtion
            </item>
            <item style="indent-level: 3">
              Sänk utsläppen från svensk konsumtion utomlands
            </item>
            <item style="indent-level: 3">
              Satsa mer på naturbaserade klimatåtgärder
            </item>
            <item style="indent-level: 3">
              Storsatsning för industrins omställning
            </item>
            <item style="indent-level: 3">
              Klimatanpassning
            </item>
            <item style="indent-level: 2">
              Energi
            </item>
            <item style="indent-level: 3">
              Stötta kommunerna i energiomställningen
            </item>
            <item style="indent-level: 3">
              Energieffektivisera Sverige
            </item>
            <item style="indent-level: 3">
              Storsatsa på solenergi
            </item>
            <item style="indent-level: 3">
              Storsatsa på vätgas
            </item>
            <item style="indent-level: 2">
              Transporter
            </item>
            <item style="indent-level: 3">
              Fossilfria transporter i hela landet
            </item>
            <item style="indent-level: 3">
              Lättare att cykla och åka kollektivt
            </item>
            <item style="indent-level: 3">
              Satsa på järnvägen och sjöfarten
            </item>
            <item style="indent-level: 3">
              Flygets utsläpp ska minska
            </item>
            <item style="indent-level: 3">
              Planera samhället hållbart
            </item>
            <item style="indent-level: 2">
              Miljö och biologisk mångfald
            </item>
            <item style="indent-level: 3">
              Skydd av värdefulla skogar och fjällskog
            </item>
            <item style="indent-level: 3">
              Ett förstärkt arbete för marina miljöer och vatten
            </item>
            <item style="indent-level: 2">
              Alla djur har ett egenvärde och ska bemötas med respekt
            </item>
            <item style="indent-level: 1">
              7 Ett samhälle där alla människor får växa
            </item>
            <item style="indent-level: 2">
              Jämställdhet
            </item>
            <item style="indent-level: 3">
              Fördubbla antalet pappamånader
            </item>
            <item style="indent-level: 3">
              Höj lönerna i kvinnodominerade välfärdsyrken
            </item>
            <item style="indent-level: 3">
              Satsa på kvinnors arbetsmiljö
            </item>
            <item style="indent-level: 3">
              Krafttag mot mäns våld mot kvinnor, våld i nära relationer och
              hedersförtryck
            </item>
            <item style="indent-level: 2">
              Kultur
            </item>
            <item style="indent-level: 2">
              Medier och demokrati
            </item>
            <item style="indent-level: 2">
              Idrott
            </item>
            <item style="indent-level: 2">
              Landsbygderna
            </item>
            <item style="indent-level: 3">
              Ge landsbygderna förutsättningar att bli motorn i klimatomställningen
            </item>
            <item style="indent-level: 3">
              Öka Sveriges och EU:s självförsörjning
            </item>
            <item style="indent-level: 2">
              Lika rätt, antidiskriminering och nationella minoriteter
            </item>
            <item style="indent-level: 3">
              Återbördande av samiska kvarlevor och offergåvor
            </item>
            <item style="indent-level: 3">
              Stärk hbtqi-personers rättigheter
            </item>
            <item style="indent-level: 1">
              8 En stark och trygg välfärd
            </item>
            <item style="indent-level: 2">
              Folkhälsa och sjukvård
            </item>
            <item style="indent-level: 2">
              Förbättra sjukförsäkringen
            </item>
            <item style="indent-level: 3">
              Tänderna är en del av kroppen
            </item>
            <item style="indent-level: 3">
              Förstärk förlossningsvården
            </item>
            <item style="indent-level: 3">
              Inför en folkhälsolag
            </item>
            <item style="indent-level: 3">
              Bättre samordning mellan BVC och socialtjänst
            </item>
            <item style="indent-level: 3">
              Utrota barnfattigdomen
            </item>
            <item style="indent-level: 3">
              Ge ökade resurser till vårdkompetensrådet
            </item>
            <item style="indent-level: 2">
              Skola och utbildning
            </item>
            <item style="indent-level: 3">
              Nej till vinstutdelande aktiebolag i skolan
            </item>
            <item style="indent-level: 3">
              Ett fritt och rättvist skolval
            </item>
            <item style="indent-level: 3">
              En bättre skola för alla
            </item>
            <item style="indent-level: 3">
              Jämlikhetsmiljarder till förskolan
            </item>
            <item style="indent-level: 3">
              Bättre ekonomi för studenter
            </item>
            <item style="indent-level: 3">
              Livslångt lärande
            </item>
            <item style="indent-level: 2">
              Bostad
            </item>
            <item style="indent-level: 3">
              Bygg mer bostäder för fler människor
            </item>
            <item style="indent-level: 3">
              Ett tryggt hem
            </item>
            <item style="indent-level: 3">
              Minska klimatpåverkan från byggsektorn
            </item>
            <item style="indent-level: 2">
              Rättssäkerhet och trygghet
            </item>
            <item style="indent-level: 3">
              Rätt polis på rätt plats
            </item>
            <item style="indent-level: 3">
              Insatser för barn i riskzonen för kriminalitet
            </item>
            <item style="indent-level: 3">
              Mer stöd till brottsoffer
            </item>
            <item style="indent-level: 2">
              Pension
            </item>
            <item style="indent-level: 3">
              Mer jämställda pensioner
            </item>
            <item style="indent-level: 3">
              Hållbara pensioner
            </item>
            <item style="indent-level: 1">
              9 En fredlig och rättvis omvärld
            </item>
            <item style="indent-level: 2">
              Fred och säkerhet
            </item>
            <item style="indent-level: 3">
              Det militära försvaret
            </item>
            <item style="indent-level: 3">
              Satsa på det civila försvaret
            </item>
            <item style="indent-level: 3">
              Inför en civiltjänstgöring
            </item>
            <item style="indent-level: 3">
              Beredskap
            </item>
            <item style="indent-level: 2">
              Global utveckling och rättvisa
            </item>
            <item style="indent-level: 3">
              Mer pengar till biståndet
            </item>
            <item style="indent-level: 2">
              Migration och integration
            </item>
            <item style="indent-level: 3">
              Höj dagersättningen för asylsökande
            </item>
            <item style="indent-level: 3">
              Ge dem som flytt från Ukraina möjligheter till ett bra liv i
              Sverige
            </item>
          </list>
        </div>
        <div type="motProposal" subtype="förslag">
          <head xml:id="i-4uw8LgNGNUsHwZtSmqZ8G3">
            1 Förslag till riksdagsbeslut
          </head>
          <list>
            <item sortKey="Yrkande 1" xml:id="i-VquArKj8YF7KKGzQUBTaER">
              Riksdagen godkänner förslaget till riktlinjer för den ekonomiska
              politiken och budgetpolitiken, avsnitten 5–9.
            </item>
          </list>
        </div>
        <div type="motContent">
          <head type="h1" xml:id="i-RTh9tC8t4rNBHKJyA5r9FE">
            2 Inledning
          </head>
          <p xml:id="i-NCEd1c8E1jN5vVM5ZQ1kmU">
            Vi lever i en orolig tid. Efter år av coronapandemi som orsakat
            sjukdom, död och ekonomisk kris i världen kom Putins invasionskrig
            i Ukraina. Detta och pandemins fortsatta framfart gör att omvärldsläget
            och dess påverkan på ekonomin är fortsatt stor och framtiden mycket
            osäker.
          </p>
          <p xml:id="i-NLeGU59vZwpYqEyXvnEtUb">
            Vi befinner oss i ett klimatnödläge. Då krävs en kraftfull klimatpolitik
            för att Sverige och världen ska klara den omställning som är helt
            nödvändig. Sverige är ett av de länder som har störst utsläpp
            av växthusgaser per person och år. Negativa effekter av klimatförändringar
            och förlust av biologisk mångfald är två parallella kriser som
            är starkt sammankopplade, och som har en tydlig koppling till
            mänsklig aktivitet. Det krävs omgående och samordnade insatser
            på alla politiska nivåer för att motverka negativa konsekvenser
            av dessa förändringar på jordens ekosystem och på mänsklig­heten.
            Utsläppen måste snabbt minska och på sikt försvinna helt. IPCC
            understryker i sin senaste rapport att vi måste vidta omedelbara
            och genomgripande åtgärder för att ha en chans att nå målet om
            maximalt 1,5 graders uppvärmning. Vi vill att Sverige skärper
            klimatmålen för att nå nettonollutsläpp 2035 och vi har en plan
            för hur det ska gå till.
          </p>
          <p xml:id="i-XJQDCAUjM1FQV5RXmjFwwr">
            Under vår tid i regering har vi revolutionerat svensk klimatpolitik.
            Vi har satt som mål att bli världens första fossilfria välfärdsland.
            Men vi behöver göra mer. De riktigt stora utsläppsminskningarna,
            som tar oss till Parisavtalets mål, ligger ännu framför oss.
          </p>
          <p xml:id="i-JiFSPHfgw9DtdG3Eb2SkNZ">
            Att ta oss dit kommer att kräva enorma investeringar på områden
            som utbyggnad av förnybar energi, hållbara transporter och energieffektivisering
            av industrin och bostäder i stor skala. För att klara detta vill
            vi satsa 100 miljarder kronor per år i tio år på en investeringsbudget
            för omställningen. Kostnaderna för att inte göra något är betydligt
            större än att göra investeringarna nu. Till exempel kostade översvämningarna
            i Tyskland förra året nästan 400 miljarder kronor, och bränderna
            i Kalifornien beräknas ha kostat över 1 460 miljarder kronor –
            mer än en svensk statsbudget. Och då är inte det ofantliga mänskliga
            lidandet inräknat.
          </p>
          <p xml:id="i-SjchTuDtjqhQSxFHQWhB2H">
            För att kunna bekämpa klimatförändringarna måste vi också satsa
            på välfärden. Ett nytt grönt samhälle lämnar ingen utanför – ett
            rättvist samhällsbygge är en förutsättning för ett hållbart samhälle.
            Vi dras med en svår underfinansiering av välfärden sedan länge
            och pandemin både förvärrade och fördjupade den krisen. Sjukvårdspersonal
            flyr ohållbara arbetsvillkor och en växande befolkning ger ökade
            kostnader för barn, unga och äldre. Vi måste få fler att stanna
            i välfärdsyrkena. Det är bra för att stärka sjukvård och välfärd,
            men det är också en jämställdhetsfråga. De flesta som jobbar inom
            vården är kvinnor. Det är på tiden att deras löner och arbetsförhållanden
            blir bättre. Men jämställdhetsarbetet måste intensifieras också
            när det gäller det ojämna uttaget av föräldraförsäkringen och
            att vi ska förpassa mäns våld mot kvinnor till historien.
          </p>
          <p xml:id="i-7WQrVYS6pbf6q8HUrg5k9d">
            Trygghet är avgörande för att kunna bygga ett starkt samhälle
            och ge individen frihet. Skolan är det viktigaste verktyg vi har
            för att ge alla en god chans att lyckas i livet. En bra skola
            föder drömmar, hopp och framtidstro. Skolan ska ge alla barn förutsättningar
            att nå sin fulla potential. När var sjunde elev inte klarar grundskolan
            kan inte en del av skolans pengar gå till vinster i aktiebolag.
            Därför vill vi i Miljöpartiet inte att vinstutdelande aktiebolag
            ska få driva skolor.
          </p>
          <p xml:id="i-HngZ5c8czeXbK69Pi2ukSx">
            När skola och samhälle misslyckas förlorar vi människor till
            kriminalitet. De som kunde blivit välmående, kreativa medborgare
            som bidrar till samhället riskerar i stället att bli våldsutövare
            i den illegala ekonomin där många dör alltför unga. Ingen vill
            att det ska bli så.
          </p>
          <p xml:id="i-JgM9cKBTzHj7JuxvU782Q1">
            Miljöpartiet tycker att vi ska satsa mer på polis och rättsväsen.
            Vi vet ofta vad som behöver göras, men vi har länge prioriterat
            ned de åtgärder som långsiktigt verkligen fungerar mot kriminalitet.
            Brottslighet kan bekämpas i tidiga år med en bra skola och sociala
            insatser, eller senare med poliser, rättegångar och fängelsestraff.
            Båda behövs, men det första är både billigare och mer effektivt
            och har en chans att sätta stopp för brottslighet en gång för
            alla.
          </p>
          <p xml:id="i-CmJtbN477NVYzoxhhxiiSL">
            Sverige är bara en liten del av världen, men vi har enorma möjligheter
            att hjälpa världen att göra samma omställning som vi. Det gör
            vi genom att visa internationell solidaritet genom samarbete och
            gemensam utveckling. Vårt svenska utvecklings­samarbete är i världsklass
            och bidrar till minskad fattigdom, ökad jämställdhet för kvinnor
            och flickor världen över, stärkt demokrati, intensivt arbete för
            mänskliga rättigheter och stora satsningar på klimat och biologisk
            mångfald. Den feministiska utrikes- och utvecklingspolitiken ska
            ligga fast och vi ska ha minst 1 procent av BNI som bistånd som
            ett golv, inte ett tak. Världen ser enorma bakslag i arbetet mot
            svält, och utvecklingen mot de globala hållbarhetsmålen går snarare
            bakåt än framåt. Då behövs mer internationellt samarbete, inte
            mindre.
          </p>
          <head type="h1" xml:id="i-8g9B5ETwfw5A5uUDVTmKvU">
            3 Åtgärder mot konsekvenser av krig och pandemi
          </head>
          <p xml:id="i-V6rLWBArwyLvJ68WGVSUc">
            Det har varit en ovanlig tid i finanspolitiken där stödåtgärder
            för att hantera covid-19-pandemin och nu konsekvenserna av kriget
            i Ukraina har avlöst varandra. Regeringen har vidtagit omfattande
            åtgärder för att stötta hushållen när priserna på bränsle och
            el snabbt stigit. Att tillfälligt lindra de kraftiga ekonomiska
            konsekvenserna i en svår och osäker tid är något som vi i Miljöpartiet
            sympatiserar med och ställer oss bakom.
          </p>
          <p xml:id="i-5sr6syEqXz33NBDbpQmTYY">
            Samtidigt är vi kritiska till hur regeringen utformat flera av
            de stöd som aviserats och genomförts. När bränsle och el ökar
            i pris är det viktigt att stödåtgärder riktas till de som drabbas
            mest, värnar dem som lever nära sina ekonomiska marginaler och
            inte försämrar våra möjligheter att nå våra klimatmål. Vi är övertygade
            om att det är möjligt att tillgodose dessa intressen men ser att
            regeringen systematiskt inte gjort det i sin krispolitik. Därför
            har vi kontinuerligt bemött regeringens åtgärder med motförslag
            som vi anser bättre svarar mot de behov som oväntat uppstått av
            den senaste tidens händelser. Dessa presenteras i tabellen nedan,
            som visar hur Miljöpartiet vill utforma krisstödet.
          </p>
          <head type="h2" xml:id="i-Y2Wem3TNWStR159sgvBJv1">
            Ett effektivt krisstöd som värnar klimatmålen
          </head>
          <p xml:id="i-NfUTCpqDnRobjoASxCdiBR">
            Regeringen har tagit initiativ till en skattesänkning för att
            sänka priset på bensin och diesel med 1 krona och 30 öre vid pump.
            Det finns människor i Sverige som är helt beroende av att ta bilen
            långa sträckor till arbetet. Skattesänkningen på bränslen gynnar
            dock inte i första hand dessa människor. I stället har den allra
            största delen av de minskade utgifterna för bränsle gått till
            relativt rika personer i de stora och medelstora städernas ytterkanter.
            Dessa personer har typiskt sett möjlighet att åka mindre bil till
            förmån för kollektivtrafik och cykel och har dessutom i genomsnitt
            större ekonomiska marginaler.
          </p>
          <p xml:id="i-MeNJvuH7JjHwyq51GBYPLr">
            Att hålla priset på utsläpp högt är en hörnsten i den svenska
            klimatpolitiken. Regeringen har utan hänsyn till klimatet sänkt
            priset på bränsle, i stället för att rikta stöd till de grupper
            som drabbas hårt när priserna stiger. Konsekvensen är att stödåtgärderna
            som regeringen genomfört är otillräckliga för dem som behöver
            dem och onödiga för många som inte behöver dem. Det är varken
            bra klimatpolitik eller bra krispolitik.
          </p>
          <p xml:id="i-AR9WnoYqfefwsx12uhsqiD">
            Arbetet med naturens resiliens och anpassning till klimatförändringarna
            behöver fort­sätta, trots att vi befinner oss i ett ekonomiskt
            utmanande läge. Därför avsätter vi pengar till klimatanpassning
            och återinför den satsning på att skydda skog som ströks ur budget­propositionen
            för 2022 av Moderaterna, Kristdemokraterna och Sverigedemokraterna.
          </p>
          <head type="h2" xml:id="i-R9atuV7Zk8MdowdjyoZ75">
            Bryt beroendet av fossila bränslen
          </head>
          <p xml:id="i-QD6gpsCVL8zGPhPhM9yt7V">
            Rysslands invasion av Ukraina har med förkrossande tydlighet
            visat att energipolitiken och säkerhetspolitiken är tätt sammanvävda.
            Vi vill att Sverige ska vara helt oberoende av rysk olja, fossilgas
            och uran och att EU slutar importera dessa bränslen för att sluta
            finansiera Putins krigskassa. Detta kräver både kortsiktiga och
            långsiktiga åtgärder. Samtidigt som vi vidtar krisåtgärderna behöver
            vi intensifiera omställningen av våra transport- och energisystem.
          </p>
          <p xml:id="i-6C3A2xFyS3vT2t3Tm3GZ2i">
            För att Europa ska kunna sluta importera rysk olja och gas måste
            vi vara solidariska. Ett sätt Sverige kan bidra på är att producera
            mer el, så att vi kan exportera mer till europeiska länder som
            i sin tur kan avstå rysk import. Vi vill införa en lokal elbonus
            för förnybar elproduktion som ger kommunerna reda pengar för att
            upprätthålla och utöka sin produktion av förnybar el. För att
            minska vårt energiberoende vill vi återföra de medel som avsattes
            till att energieffektivisera flerbostadshus i budgetpropositionen
            för 2022. Även hushållen kan bidra och vi vill därför utöka det
            gröna avdraget så att det inkluderar åtgärder för energieffektivisering
            och byte till mer klimatsmarta uppvärm­ningskällor.
          </p>
          <head type="h2" xml:id="i-EyYc9MteJ5ciUXLNqPXtBR">
            Riktade stöd till landsbygden och jordbruket
          </head>
          <p xml:id="i-QqobmvCKwgfe6D97Y7wQV8">
            Landsbygden drabbas hårt av ökade el- och bränslepriser då man
            i regel behöver köra längre och bor både större och utanför fjärrvärmenäten.
            För att underlätta livet på landsbygden har vi därför föreslagit
            ett engångsbidrag till alla boende i stödområde 1, 2 och 3 och
            en utökning av den generella sänkning av inkomstskatten som vi
            i regering införde för stödområde 1 och 2. Ett snabbt sätt att
            bli kvitt beroendet av bränslen är att byta till elbil.
          </p>
          <p xml:id="i-HEGxSgshVu4PBNkDXnqLYJ">
            För att ge landsbygden ytterligare incitament att göra detta
            byte vill vi höja elbils­bonusen med 10 000 kronor i stödområde
            1, 2 och 3, införa en skrotningspremie och avsätta medel till
            att bygga 100 000 nya laddpunkter för elbilar. Även kollektivtrafiken
            drabbas av högre priser och vi vill därför avsätta ett stöd till
            den för att undvika pris­ökningar. Jordbruket är en nyckelsektor
            i omställningen, men tyvärr också känslig för ekonomiska chocker.
            I stället för att sänka skatten på bränsle som regeringen föreslagit
            vill vi införa ett generellt jordbrukaravdrag, ett djur- och vallstöd
            och ett utökat Norrlandsstöd.
          </p>
          <head type="h2" xml:id="i-N2GUz4s8e64a286MeJ8Tmx">
            Ett krisstöd som värnar dem med minst marginaler
          </head>
          <p xml:id="i-9sLCqxJkCKZSBDpRb4JiXy">
            En annan grupp som drabbas hårt när priserna stiger är de som
            redan lever med små marginaler. Här återfinns bl.a. många ensamstående
            föräldrar och deras barn, pensio­närer, studenter och människor
            som erhåller sjuk- och aktivitetsersättning. Dessa vill vi särskilt
            värna i de krisåtgärder vi föreslår. De som har lägre inkomster
            lägger större andel av sin inkomst på mat. En tillfällig sänkning
            av matmomsen är därför ett bra sätt att skapa lite mer andrum
            i privatekonomin. Många pensionärer lever med mycket små marginaler.
            Garantitillägget kommer först till hösten, men kostnaderna för
            många pensionärer skenar redan nu. Vi vill därför överbrygga perioden
            fram till dess med ett motsvarande stöd, som betalas ut på samma
            grunder och med samma belopp som garantitillägget kommer att göras.
          </p>
          <head type="h2" xml:id="i-UToM8hpAd1tnrzxWLaegQ3">
            Ett ordnat mottagande och en stark välfärd och rättsstat
          </head>
          <p xml:id="i-4DN7RapJsreSforych5a2h">
            Migrationsverket bedömer att ett stort antal flyktingar från
            Ukraina kommer att komma till Sverige under 2022. För att bättre
            hantera situationen ökar vi förvaltningsanslaget till Arbetsförmedlingen
            och höjer dagersättningen för alla asylsökande. Rättsstaten och
            välfärden måste upprätthålla en god kvalitet. I sviterna av covid-19-pandemin
            kämpar både polisen och sjukvården med stor belastning. Vi avsätter
            därför 500 miljoner kronor till polisen för att rätt polis ska
            vara på rätt plats. Lönerna i många kvinnodominerade vårdyrken
            är alltför låga sett till en mycket pressad arbetsmiljö, varför
            det sker en flykt av exempelvis sjuksköterskor därifrån. Detta
            måste få ett slut. Vi avsätter därför 1 miljard kronor till att
            dra igång en lönesatsning på sjukvården.
          </p>
          <head type="h2" xml:id="i-g41w8oSde9dPcaKAXWtG7">
            Ge dem som flytt från Ukraina möjligheter till ett bra liv i
            Sverige
          </head>
          <p xml:id="i-7YMweaFWRfZLfRG38UMRpD">
            Miljöpartiet vill att de ukrainare som omfattas av massflyktsdirektivet
            och har fått tillfälligt uppehållstillstånd ska omfattas av samma
            regler som asylsökande som beviljas uppehållstillstånd. De ska
            ha rätt till boende i en kommun och till etableringsinsatser såsom
            etableringsersättning, svenskundervisning och hjälp med att hitta
            ett arbete och utbildning. De ska också ha samma rätt till vård.
          </p>
          <head type="h2" xml:id="i-K3b3Ts1oNZ43CuuHhRZ42u">
            Stötta kulturens återstart
          </head>
          <p xml:id="i-7qpnkLRddkjR5xY3hTUiGc">
            Vi förstärker arbetet med kulturens återhämtning för att fria
            aktörer och kulturskapare runt om i landet ska ges goda förutsättningar
            att komma igång och utveckla sin verk­samhet samt stärkas framåt.
            Vi gör en extra satsning på barns och ungas kultur. Under coronapandemin
            har barn gått miste om viktiga kulturupplevelser och många har
            halkat ur kulturskolan. Vi stärker därför kulturskolestödet och
            Skapande skola för 2022 för att möjliggöra extra insatser för
            barns skapande och kulturupplevelser med 100 miljoner kronor till
            kulturskolan och 100 miljoner kronor till Skapande skola. Vi stärker
            fristads­systemet med 100 miljoner kronor för att fler hotade
            journalister, konstnärer och för­fattare ska kunna verka fritt
            i Sverige.
          </p>
          <p xml:id="i-SKSgfWb1jWv781nAGszwTh">
            Tabell Åtgärder mot konsekvenser av krig och pandemi
          </p>
          <table>
            <row style="label" xml:id="i-UsXNFF8vGe5UvakXGJtzzg">
              <cell>
                Minska beroendet av fossil energi, miljö
              </cell>
              <cell>
                Anslag, miljoner kr
              </cell>
            </row>
            <row xml:id="i-XeA47xSVHmyprbmHRLKhan">
              <cell>
                Lokal elbonus till kommuner
              </cell>
              <cell>
                575
              </cell>
            </row>
            <row xml:id="i-58tqHG9WSEVgLqLEhuFPJS">
              <cell>
                Stöd till ökad klimatanpassning
              </cell>
              <cell>
                1 200
              </cell>
            </row>
            <row xml:id="i-Erwzbdf3aJ4uoFEeScupqW">
              <cell>
                Program för energieffektivisering av flerbostadshus
              </cell>
              <cell>
                1 565
              </cell>
            </row>
            <row xml:id="i-D4h99aqDJL9CaDvFnhJfVX">
              <cell>
                Skrotningspremie
              </cell>
              <cell>
                40
              </cell>
            </row>
            <row xml:id="i-Ju1mo1KZYfEwAvkRYktJat">
              <cell>
                Höjd elbilsbonus i landsbygd
              </cell>
              <cell>
                50
              </cell>
            </row>
            <row xml:id="i-9GCNdMDsd1bPPo9fLHEjyQ">
              <cell>
                Hyberavdrag
              </cell>
              <cell>
                40
              </cell>
            </row>
            <row xml:id="i-RXDXqbagpgzZFwxnjiGDi">
              <cell>
                Utökat grönt avdrag för energieffektivisering
              </cell>
              <cell>
                500
              </cell>
            </row>
            <row xml:id="i-Esf7Uij53WSfkJRPx4zEaG">
              <cell>
                Utbyggnad av laddinfrastruktur
              </cell>
              <cell>
                150
              </cell>
            </row>
            <row xml:id="i-M4oZcukFTW6HRy4UbfrSxe">
              <cell>
                Skydd av skog
              </cell>
              <cell>
                2 005
              </cell>
            </row>
            <row xml:id="i-M6fiVwJvqk4bSXsgfWEfmc"/>
            <row xml:id="i-2bT7tXLuHeMGvAxwTDZFsJ">
              <cell>
                Lindra konsekvenser för svenska hushåll och företag
              </cell>
            </row>
            <row xml:id="i-AErC9nzpELZtA3Cq5s6Yz7">
              <cell>
                Engångsbidrag stödområde 1, 2 och 3
              </cell>
              <cell>
                4 200
              </cell>
            </row>
            <row xml:id="i-13xXgaq1XJppfbcTxqZjf2">
              <cell>
                Sänkt skatt stödområde 1 och 2
              </cell>
              <cell>
                3 200
              </cell>
            </row>
            <row xml:id="i-URhfvyQR9os1EsJwUGQwzv">
              <cell>
                Halverad moms på livsmedel under sex månader
              </cell>
              <cell>
                8 000
              </cell>
            </row>
            <row xml:id="i-Td4XbuADnwnPbcRYY4iM4u">
              <cell>
                Halverad moms på restaurang under sex månader
              </cell>
              <cell>
                160
              </cell>
            </row>
            <row xml:id="i-4u5bAUkEoJ3WHBsF2d71Y2">
              <cell>
                Stöd till kollektivtrafiken
              </cell>
              <cell>
                5 000
              </cell>
            </row>
            <row xml:id="i-AFbsoBL4jPkDXhK37Yz5t2">
              <cell>
                Småföretagarstöd
              </cell>
              <cell>
                300
              </cell>
            </row>
            <row xml:id="i-J2KM9wo45fws6ETimXbLJx">
              <cell>
                Jordbruksavdrag
              </cell>
              <cell>
                1 000
              </cell>
            </row>
            <row xml:id="i-6Uznatnz4zJqCAdD99i11w">
              <cell>
                Djur- och vallstöd
              </cell>
              <cell>
                1 500
              </cell>
            </row>
            <row xml:id="i-8v7kq7r2kVoPFh5KJLQaXM">
              <cell>
                Utökat Norrlandsstöd
              </cell>
              <cell>
                100
              </cell>
            </row>
            <row xml:id="i-6JeDMDz86XoGu2pztbcBeX">
              <cell>
                Höjt bostadstillägg för pensionärer och personer med SoAE
              </cell>
              <cell>
                400
              </cell>
            </row>
            <row xml:id="i-AT7pXc21cFXQRSKYLRrrN5">
              <cell>
                Höjt studiestöd och extra utbetalning i juli
              </cell>
              <cell>
                1 600
              </cell>
            </row>
            <row xml:id="i-7XJUK9jQkV6LWKEc1xH6rp">
              <cell>
                Tidigarelagt garantitillägg
              </cell>
              <cell>
                2 400
              </cell>
            </row>
            <row xml:id="i-Ez3Q4y6aMkNUyW2yPvjui1">
              <cell>
                Stöd till kulturens återstart m.m.
              </cell>
              <cell>
                400
              </cell>
            </row>
            <row xml:id="i-8NhAYDf8paLKN9Hjpd5i4W"/>
            <row xml:id="i-Y2jgKcWmsrKjfBsmGopEh3">
              <cell>
                Välfärd, trygghet och flyktingmottagande
              </cell>
            </row>
            <row xml:id="i-9H3QZuPWjkkDWq68XgCito">
              <cell>
                Lönesatsning inom kvinnodominerade yrken
              </cell>
              <cell>
                1 000
              </cell>
            </row>
            <row xml:id="i-6BEDHYkDGitsJoWgnF3wqu">
              <cell>
                Satsning på polisen för att fylla civila vakanser
              </cell>
              <cell>
                500
              </cell>
            </row>
            <row xml:id="i-7S5ncw8XyVyr193SYyPJmN">
              <cell>
                Ökat förvaltningsanslag Arbetsförmedlingen
              </cell>
              <cell>
                50
              </cell>
            </row>
            <row xml:id="i-CoAyyRXTPa8xFQKJF82Fn6">
              <cell>
                Höjd dagersättning för asylsökande
              </cell>
              <cell>
                720
              </cell>
            </row>
            <row xml:id="i-Neds9KgWpWiqhEUsaJrPQn">
              <cell>
                Fristäder för konstnärer
              </cell>
              <cell>
                100
              </cell>
            </row>
            <row xml:id="i-6pTzrQJWMFGTmWdCtXK4SX">
              <cell>
                Förlängd etableringsersättning för nyanlända invandrare
              </cell>
              <cell>
                600
              </cell>
            </row>
            <row xml:id="i-orzs1qjGUzeXVwc1nzNxY"/>
            <row xml:id="i-JGCdQVXoPEjJa2F1oHaQ4">
              <cell>
                Summa
              </cell>
              <cell>
                37 355
              </cell>
            </row>
          </table>
          <head type="h1" xml:id="i-ESFDAxUCXCLzpUaeVaaU2K">
            4 Det ekonomiska läget
          </head>
          <p xml:id="i-58sFXstkQtpJWQyd7V8Sbe">
            Världspolitiken och världsekonomin präglas av Putins oprovocerade
            anfallskrig mot Ukraina. Den ryska invasionen är en humanitär
            katastrof och har lett till tusentals döda och tvingat miljontals
            på flykt. Migrationsverket räknar i sin senaste prognos med att
            80 000 ukrainska flyktingar kommer att komma till Sverige under
            2022. Vi ska ta vårt ansvar och välkomna de som är på flykt från
            krig och förstörelse och göra vad vi kan för att stötta Ukrainas
            kamp mot den ryska invasionen.
          </p>
          <p xml:id="i-HLLoG8ZWSwAegLbbCKGAz6">
            Det har sällan varit så tydligt att energipolitik också är säkerhetspolitik.
            Under vintern satte Ryssland press på de europeiska ekonomierna
            och hushållen genom att minska gasleveranserna till Europa och
            därigenom kraftigt öka priserna på el och energi. Ryssland är
            en stor exportör av fossila bränslen till Europa. Den ryska ekonomin
            är uppbyggd kring export av fossila bränslen och det är intäkterna
            från den fossila ekonomin som göder Putins krigskassa. Ryssland
            är också inblandat i byggandet och driften av flera europeiska
            kärnkraftverk och har levererat uran till flera svenska kärn­kraftverk.
            Sedan den ryska invasionen av Ukraina har priserna på diesel och
            bensin stigit kraftigt. Trots de hårda sanktionerna från EU och
            USA fortsätter de stora inköpen av fossila bränslen från Ryssland,
            framför allt gällande gasen. Även från Sverige flödar miljontals
            kronor in i den ryska krigsmaskinen varje dag.
          </p>
          <p xml:id="i-VfKiMic9gxakXH3WhHxQeZ">
            Miljöpartiet har varit drivande i att försöka stoppa den svenska
            importen av rysk fossil energi som finansierar det ryska krigsmaskineriet.
            De andra riksdagspartierna, med undantag av Vänsterpartiet, valde
            dock i det första skedet att inte ställa sig bakom vårt initiativ
            att stoppa importen av ryska fossila bränslen. Sent omsider har
            flera av de andra partierna nu svängt och anslutit sig till vår
            hållning.
          </p>
          <p xml:id="i-Md93fLPjwai25UXRFHR5z6">
            Generellt sett har Sveriges ekonomiska återhämtning efter pandemin
            varit snabb och sysselsättningsgraden är nu högre än vad den var
            före pandemin. Arbetslösheten fort­sätter att sjunka men beräknas
            vara något högre än före pandemin. Utvecklingen väntas mattas
            av något de kommande åren och det ekonomiska läget är osäkert.
            Den faktor som främst bidrar till osäkerheten är Rysslands krig
            i Ukraina, men även pandemin och åtgärder mot den i omvärlden
            samt utbudsrelaterade störningar bidrar till osäkerheten.
          </p>
          <p xml:id="i-JRMwnq2xUDK7FEKXtjqfmt">
            Diagrammet nedan visar sysselsättningsgrad och arbetskraftsdeltagande
            så som presenterat i regeringens vårproposition. Diagrammet bygger
            på data från SCB och regeringens egna beräkningar.
          </p>
          <p xml:id="i-Su6d3bUBAb7nVpZTU74f2h">
            Källa: Vårpropositionen 2022.
          </p>
          <p xml:id="i-NP4bapKfXxKFGnhCPfy68i">
            Rysslands invasion av Ukraina och de höga energipriser som det
            ryska agerandet med­fört har bidragit till att inflationen i Sverige
            och många andra delar av världen nu ökar kraftigt. Utöver höga
            priser på energi har inflationen drivits på av problem på utbuds­sidan
            av ekonomin då den ekonomiska återhämtningen gått fortare än många
            räknat med, vilket lett till flaskhalsar när företag och leverantörer
            inte hunnit med att skala upp sina verksamheter tillräckligt fort.
            Det ger fortsatt stora globala fraktproblem med ökade kostnader
            som följd. Detta innebär att de prisökningar som vi ser just nu
            är importerade och en följd av händelser i omvärlden. Riksbanken
            höjde i förra veckan reporäntan till 0,25 procent och har signalerat
            att ytterligare höjningar är att vänta under året. Den reala räntan
            beräknas dock även framöver vara mycket låg.
          </p>
          <p xml:id="i-W1LteZmq82dB6i2QC6gZbe">
            Diagrammet nedan visar KPIF-inflation och bidraget från energipriser
            så som det presenterats i regeringens vårproposition. Diagrammet
            bygger på data från SCB och regeringens egna beräkningar.
          </p>
          <p xml:id="i-H4JvfHz7dcioYUL7Vus624">
            Källa: Vårpropositionen 2022.
          </p>
          <p xml:id="i-8E3hUXq1QzMde2VUPjrfBH">
            Trots omfattande finanspolitiska åtgärder under de senaste två
            åren är statsskulden fortsatt låg. Med anledning av pandemin lade
            den rödgröna regeringen under 2020 och 2021 hela 20 extra ändringsbudgetar
            på riksdagens bord. Regeringen beräknade i budgetpropositionen
            för 2022 att stödåtgärderna och stimulanserna i ordinarie budgetar
            och extra ändringsbudgetar under den här perioden summerar till
            nästan 400 miljarder kronor. Den aktiva finanspolitiken under
            pandemin spelade en avgörande roll för att skydda människors försörjning
            och för att möjliggöra en grön ekonomisk återstart. Stora statliga
            tillskott till regionerna gav sjukvården bättre förutsättningar
            att bekämpa sjuk­dom och rädda liv.
          </p>
          <p xml:id="i-96XRidYX5A9ZHv98B6Tov6">
            Trots stödåtgärderna och stimulanserna under de senaste två åren
            beräknas skuld­kvoten för offentlig sektor redan i år bli lägre
            än vad den var före pandemin. Den svenska statsskulden är låg
            i ett internationellt perspektiv, och vi har nu en unik möjlig­het
            att göra avgörande investeringar för att bygga det gröna folkhemmet.
          </p>
          <p xml:id="i-VchaoZs9haj9DiuF6UiEz7">
            Nedan visas utvecklingen av offentlig sektors konsoliderade bruttoskuld
            så som den presenterats i regeringens vårproposition. Grafen bygger
            på siffror från Statistiska centralbyrån och regeringens egna
            beräkningar. Även en internationell jämförelse kan ses nedan.
          </p>
          <p xml:id="i-LCLNB44EQhS11V28dX8HZy">
            Källa: Vårpropositionen 2022.
          </p>
          <p xml:id="i-WwbzyCVeb56ErJAkddmacd">
            Källa: Ekonomifakta.
          </p>
          <head type="h2" xml:id="i-5q44DjJstG1iurCsxMNrXC">
            Framtiden
          </head>
          <p xml:id="i-C9nS3apjgnE2osxgJqgM3Z">
            För att klara klimatkrisen behövs det stora investeringar i framtidens
            teknologier och lösningar. Vi som samhälle behöver kraftsamla
            för att tackla den alltmer akuta klimat­krisen. En kraftig och
            snabb utbyggnad av förnybar energi är också det bästa vi kan göra
            för att så snabbt som möjligt bryta vårt beroende av rysk fossil
            energi. Samtidigt finns det bland kommuner och regioner ett stort
            behov av att investera i sådant som lokaler och personal och deras
            arbetsmiljö. Den fråga vi står inför är om vi ska ta oss an dessa
            utmaningar här och nu eller skjuta över en mycket större nota
            på framtiden i form av en skenande klimatkris, välfärdsarbetare
            som blir sjukskrivna på grund av en ohållbar arbetsmiljö och barn
            som inte klarar av skolan. För Miljöpartiet är det självklara
            svaret att vi måste ta oss an detta nu. Därför krävs det en reformering
            av det finanspolitiska ramverket.
          </p>
          <p xml:id="i-Frjj6zXw7YCNaKsPhnLLL9">
            Vi befinner oss i ett mycket gynnsamt läge för att genomföra
            stora investeringar i den gröna omställningen och skjuta till
            mer resurser till välfärden. Sveriges finans­politiska ramverk
            framstår i en internationell jämförelse som mycket stramt – trots
            att Sveriges statsskuld i ett internationellt perspektiv är mycket
            låg. Nu höjs fler och fler röster – från forskare, ekonomer och
            fackföreningar – för att utnyttja det goda finansi­ella läge vi
            befinner oss i för att storsatsa på att investera oss ur klimatkrisen
            och satsa på välfärden.
          </p>
          <p xml:id="i-NC4Usx9H8aj5qAGfFm4mgC">
            Det nuvarande finanspolitiska ramverket är i dagens läge en zombie.
            Det är i praktiken dött, men de andra partierna försöker med en
            läpparnas bekännelse få det att verka levande. Vi ser i riksdagen
            hur partier som säger sig stå bakom ramverket lägger ofinansierade
            förslag på utgiftsökningar och inte följer den praxis som tidigare
            funnits gällande en sammanhållen budgetprocess. Det krävs ett
            rejält omtag kring finans­politiken för att undvika en situation
            där vi i praktiken står utan ett ramverk.
          </p>
          <p xml:id="i-RPryB2hTKCyT6MPUv3vwr">
            Översynen av det finanspolitiska ramverket bör därför tidigareläggas
            och regelverket måste klimatanpassas. Ett reformerat ramverk ska
            ge utrymme för en grön statlig investeringsbudget på 100 miljarder
            kronor per år under en tioårsperiod. Det nuvarande mycket strama
            överskottsmålet bör ersättas med ett balansmål för att ge utrymme
            åt välbehövliga välfärdssatsningar. Det skulle stärka svensk ekonomi
            på såväl kort som lång sikt.
          </p>
          <head type="h2" xml:id="i-BSif5y1JjtGuRFeDLbKSN2">
            Andra mått på välfärd
          </head>
          <p xml:id="i-QSYRZbHeCKXfv7Kb6r5aPM">
            Vårpropositionen innehåller sedan 2017, efter initiativ av Miljöpartiet
            i dåvarande regering, ett avsnitt med flera olika välståndsmått
            för att ge en bredare bild av den ekonomiska utvecklingen. Det
            traditionella fokuset på bruttonationalprodukt missar många delar
            av den ekonomiska utvecklingen som är viktiga att mäta och utvärdera.
            Det är exempelvis viktigt att den ekonomiska politiken även tar
            klimat, miljö, hälsa och hur resurser fördelas i beaktande. Vi
            vill fortsätta att utveckla och förbättra välståndsmåtten för
            att se till att den ekonomiska politiken har ett brett perspektiv
            och även beaktar sådant som inte fångas av de ekonomiska mått
            som traditionellt använts för att beskriva den ekonomiska utvecklingen.
            Det är viktigt för att se till att den ekonomiska utveck­lingen
            blir mer rättvis och mer hållbar. Välståndsmåtten som presenterades
            i regeringens vårproposition kan ses nedan.
          </p>
          <p xml:id="i-Pj5bf3jZDhsjgtjLaRNaA9">
            Källa: Vårpropositionen 2022.
          </p>
          <p xml:id="i-8SAibgoqq1Dwdrg2yzCRWK">
            Källa: Vårpropositionen 2022.
          </p>
          <p xml:id="i-NGibRatp3HDsFXmTKuMsvG">
            Många av indikatorerna rör sig i en positiv riktning. För de
            sociala och miljömässiga indikatorerna gäller utvecklingen för
            det mesta perioden 2019 till 2020 och inkluderar därmed perioden
            då pandemin inleddes.
          </p>
          <head type="h2" xml:id="i-PMoq6PNxVwbej5JjRJBgFK">
            Utvecklingen av utsläpp av växthusgaser
          </head>
          <p xml:id="i-8SrLnhQTj6huvXWS2qZE1x">
            Nedan kan vi också mer specifikt se utvecklingen av utsläpp av
            växthusgaser. Det är tydligt att trenden är nedåtgående. Under
            vår tid i regering, 2014–2021, tog vi stora steg framåt inom klimatpolitiken
            och vi befinner oss nu i ett läge där Sverige har både en skyldighet
            och en möjlighet att kraftigt accelerera omställningen och bygga
            det gröna folkhemmet. Klimatpolitiska rådet konstaterar i sin
            rapport till regeringen att större utsläppsminskningar krävs i
            Sverige men att klimatomställningen har nått en ny mognad. Miljöpartiet
            anser att Sverige ska ta sin del av ansvaret för att vi globalt
            sett ska leva upp till målen i Parisavtalet. Utsläppsmålen måste
            därför skärpas och utsläppen av växthusgaser måste minska i en
            betydligt snabbare takt än i dag. Baserat på den senaste forskningen
            från IPCC vill vi skärpa de svenska klimatmålen så att Sverige
            ska ha ett mål om noll nettoutsläpp av växthusgaser redan 2035.
            Det är nödvändigt för att Sverige ska ta sin del av ansvaret för
            den globala klimatomställningen.
          </p>
          <p xml:id="i-7k7Noa1TKLgEKDD3BVmqC6">
            Källa: Naturvårdsverket.
          </p>
          <head type="h1" xml:id="i-467ARskq4656WsyWpiLMSi">
            5 En grön ekonomi
          </head>
          <p xml:id="i-8U1b2nqmirWEdF8kByRaWA">
            Med ekonomisk politik väljer vi vilket samhälle vi skapar. Vi
            vill ha en ekonomi som är till för människor och som agerar inom
            socialt och ekologiskt hållbara ramar. Vi ser att det finns bättre
            mått för välfärd och utveckling än bruttonationalprodukten, BNP.
            Vi vill prova nya ekonomiska modeller och nya skattebaser som
            stöder en ekonomi inom naturens ramar.
          </p>
          <p xml:id="i-UJJdf61paPNDURkPRD32VE">
            Vad som är bra för människors hälsa och livskvalitet och vår
            gemensamma miljö ska få styra samhällets utveckling och ekonomin.
            Det är dessa värden som ska vara styrande för den ekonomiska politiken.
            Världen ska vara klimatneutral senast 2050 och Miljöpartiets politik
            i Sverige, EU och världen spelar stor roll för att nå det målet.
            Ekonomiska styrmedel är avgörande för att vi ska klara klimatkrisen
            och hejda miljö­förstöringen. Den som förorenar ska betala. Det
            som är bra ska vara billigt, det som är dåligt ska vara dyrt och
            det som är riktigt dåligt ska förbjudas. Vi vill gynna den cirkulära
            ekonomin och ge företag incitament och regleringar som underlättar
            en hållbar förändring.
          </p>
          <p xml:id="i-F6MjGvrRdMhnmwWy5t6Pys">
            Välfärden är i dag underfinansierad och vi behöver stärka den
            genom en förbättring av kommunernas och regionernas ekonomi. Plånbokens
            storlek ska aldrig avgöra din tillgång till vård eller skola.
            Sverige ligger i topp när länders jämställdhet rankas, men vi
            har fortfarande långt kvar att gå. Utbildning och arbete ökar
            kvinnors trygghet och frihet under hela livet. Miljöpartiets politik
            ska stärka och snabba på utvecklingen mot ett jämställt samhälle.
            Coronapandemin har påverkat Sveriges ekonomi, och för många har
            det blivit svårare att skaffa och behålla ett jobb. Unga och nyanlända,
            särskilt kvinnor, är mest utsatta. Den som förlorat sitt arbete
            eller har svårt att komma in på arbetsmarknaden ska ha möjlighet
            att lära sig ett nytt yrke i en bransch där man är efterfrågad
            och behövd.
          </p>
          <p xml:id="i-CjDHvGPigsh8yS8AGEg3z7">
            I vårt samhälle i dag finns många människor som söker jobb utan
            att få något, samtidigt som andra jobbar så mycket att de inte
            orkar ett helt arbetsliv. Att lösa den balansen är en viktig uppgift
            för politiken. Miljöpartiet förespråkar en kortare arbets­vecka
            och ökad möjlighet till flexibilitet i form av distansarbete och
            digitala möten för de jobb eller arbetsuppgifter där det är möjligt.
            I pandemins kölvatten är dessa lösningar för ett hållbart arbetsliv
            mer aktuella än någonsin.
          </p>
          <head type="h2" xml:id="i-5scPSuGicCM1BBTzL4SMh8">
            En cirkulär ekonomi inom naturens ramar
          </head>
          <p xml:id="i-QRhgiXfP12Z3Am1tfk63dJ">
            Vi vill att de verkliga kostnaderna för att utvinna råvaror och
            tillverka produkter ska synas på prislappen. Fossila subventioner
            och utnyttjande av fattiga människor som arbetskraft har alltför
            länge tillåtits snedvrida marknaden. Staten måste ta en aktiv
            roll och garantera investeringar i klimatsmarta lösningar. Miljöpartiet
            vill investera i företag och industrier som minskar utsläppen
            men inte i det som ökar dem.
          </p>
          <head type="h3" xml:id="i-7CS2a7wBXbnMZqiffnL79t">
            Intensifiera arbetet med att skapa en cirkulär ekonomi
          </head>
          <p xml:id="i-H4WuyFSSDUyeuomKEonuku">
            Vår ekonomi orsakar en betydande miljö- och klimatpåverkan genom
            de produkter vi konsumerar. Det behövs mer regleringar för att
            produkter ska gå att återanvända och återvinna. Ansvaret för att
            ställa om till en ekonomi inom planetens gränser ska inte bara
            ligga på individen. Produkters miljö- och klimatpåverkan ska tydligt
            reflekteras i priset, så att det blir lätt och billigt att göra
            rätt.
          </p>
          <head type="h2" xml:id="i-VeFYDAWdc4dLxmew39uVbf">
            Näringsliv och företagande
          </head>
          <p xml:id="i-8ro4cWyMht1VJpqRtJHbny">
            Sverige behöver en mångfald av stora och små företag som skapar
            möjlighet till försörj­ning och arbetstillfällen och bidrar till
            livskvalitet och utveckling. Vi vill ge fler företag möjlighet
            att verka, växa och utvecklas. Svenska företag har inlett klimatomställningen
            – framtidens hållbara näringsliv har redan börjat ta form. Vi
            vill uppmuntra, stötta och mana på denna utveckling. Våra svenska
            företag är avgörande för Sveriges klimatarbete och konkurrenskraft.
            Klimatomställning, automatisering, den fortsatta digitaliseringen
            och utvecklingen av artificiell intelligens är möjligheter och
            utmaningar som staten måste hjälpa såväl företag som arbetstagare
            med.
          </p>
          <head type="h3" xml:id="i-W894c5DHsJY6214kQjkXsA">
            En grön industriell revolution
          </head>
          <p xml:id="i-NeMiUBmMz8pLgXm8gXDC72">
            Det pågår en grön industriell revolution i Sverige. Den grundar
            sig i näringslivets inve­steringar för att ställa om sina processer
            från fossilberoende till fossilfria processer och produkter. Samtidigt
            gör Rysslands invasion av Ukraina, osäkerheten i omvärlden samt
            stigande inflation och räntor att den ekonomiska politiken behöver
            bidra till att trygga och stärka näringslivets investeringar och
            slå vakt om goda villkor för företagande såväl i industrin som
            i tjänstesektorn.
          </p>
          <p xml:id="i-6LnSSA2DpxC8C19VczXQBt">
            Miljöpartiet har varit starkt bidragande till att skapa förutsättningar
            för den gröna industrirevolutionen. Vi har stärkt näringslivets
            investeringar genom Industriklivet och Klimatklivet, vi har stimulerat
            näringslivet att ta fram färdplaner för fossilfrihet genom Fossilfritt
            Sverige och det senaste tillskottet av verktyg är de statliga
            gröna kreditgaran­tierna. Under 2022 finns 50 miljarder kronor
            i garantiram och det ökar till 80 miljarder kronor 2024. Nu börjar
            dessa användas för att genomföra industriinvesteringar som syftar
            till att nå Sveriges miljömål och det klimatpolitiska ramverket.
            Detta är inte bara bra för att minska utsläppen, utan det stärker
            även näringslivets konkurrenskraft och bidrar till fler arbetstillfällen
            och framgångsrika företag. Det utvecklar och tryggar arbetstillfällen
            i industrin med högt kunskapsinnehåll.
          </p>
          <p xml:id="i-HsY4YTh7XzwS1vLEqtAcWF">
            Den gröna industrirevolutionen kräver mycket kapital. För att
            stärka industrins kon­kurrenskraft ytterligare vill vi se mer
            stimulanser för att exempelvis energieffektivisera industrins
            processer och öka de kapitalintensiva gröna investeringarna. S‑regeringen
            har tillsammans med vänster- och högeroppositionen visat sig ointresserad
            av att stärka de statliga miljöanslagen. Det saknas resurser på
            en rad områden och sämre blir det när både höger- och vänsterpartier
            väljer att minska investeringarna för miljö och klimat i sina
            budgetförslag. Inom näringslivet är det tvärtom, där finns det
            i dag en insikt om att den gröna omställningen av samhället är
            nödvändig och att gröna investeringar kommer att löna sig.
          </p>
          <head type="h3" xml:id="i-P2Ja5t52yh8EqmCqDftV99">
            Utbildning och vidareutbildning centralt för klimatomställningen
          </head>
          <p xml:id="i-VbkHiDBrYVR1xGr51jAkSz">
            En bred studie som Svenskt Näringsliv genomfört hos branschorganisationerna
            visar att utbildning och vidareutbildning är centralt för att
            möta de kompetensbehov som den gröna industrirevolutionen skapar.
            Studien visar att tre av fyra branscher bedömer att kompetensbrist
            riskerar att hindra klimatomställningen samt att insatser krävs
            för att anställda ska ha rätt kompetens och för att rätt kompetens
            ska kunna rekryteras.
          </p>
          <p xml:id="i-YSEKFpmZNy8ouZRMxpDv9z">
            Omställningen mot en koldioxidfri industri och en elektrifiering
            inom transport­sektorn skapar nya kompetens- och utbildningsbehov
            för företagen. Kompetens behövs för att bygga vätgasanläggningar
            och installera solceller, vindkraftverk och laddinfra­struktur
            för elbilar. Det behövs experter på batteriteknik och elkraftsingenjörer.
            Industrin behöver processoperatörer, mekaniker och elektriker
            med nya kunskaper.
          </p>
          <p xml:id="i-Qgrvmdx8GLLCZnsF4ohtH9">
            Klimatomställningen ställer höga krav på en välfungerande kompetensförsörjning,
            men kompetensbristen i näringslivet är sedan länge utbredd. Vart
            femte rekryterings­försök i de svenska företagen misslyckas, ofta
            på grund av att det inte finns kandidater med rätt kompetens.
            Sju av tio företag har svårt att hitta rätt kompetens när de anställer,
            och bara inom installationsbranschen behöver företagen anställa
            28 000 fler installa­törer. Det behövs ett brett perspektiv på
            klimatomställning och kompetensförsörjning.
          </p>
          <p xml:id="i-4gfznN1jYwqeapXjYhcbMy">
            För att svenska företag ska ha möjlighet att driva klimatomställningen
            är det av­görande att utbildningsutbudet i gymnasieskolan, på
            yrkesinriktad utbildning inom komvux och i högskolan underlättar
            näringslivets kompetensförsörjning och att arbets­marknadens behov
            i högre grad styr kursutbudet. Det behövs en nationell strategi
            för kompetensförsörjningen inom naturvetenskap, teknik, ingenjörskap
            och matematik (STEM). Därtill behövs insatser för att ytterligare
            stimulera forskning, samverkan och utveckling.
          </p>
          <head type="h3" xml:id="i-3sCf99dBFZNYDrJ7ZaADDT">
            Uppmuntra och stärk företagandet
          </head>
          <p xml:id="i-Ww5354NQzzvrsFDGs6DPYP">
            Det är viktigt att slå vakt om den kreativitet och det ansvarstagande
            som finns bland entreprenörer, uppfinnare och företag och att
            bejaka finansaktörers vilja att investera i hållbara företag.
            I Sverige har näringslivsklimatet förbättrats under de senaste
            decennier­na. Miljöpartiet har tillsammans med andra partier från
            både höger och vänster genom­fört förändringar som syftat till
            att göra det enklare att starta, driva och kapitalisera företag.
            Att frigöra kraften hos entreprenörer och näringslivet ger en
            skjuts till den gröna omställningen, till digitaliseringen och
            till en växande tjänstesektor som skapar nya jobb.
          </p>
          <p xml:id="i-6urPQVit1XF3muTya1DMeU">
            Utbildning och vidareutbildning är inte bara centralt för klimatomställningen.
            I tjänstesektorn vill vi stimulera fler arbetsgivare att investera
            i personalens kunskap. Digitalisering och AI genomsyrar såväl
            privat näringsliv som offentlig sektor och kräver nya kunskaper.
            Personalutbildning är ett av de bästa sätten för företag att anpassa
            sig till förändringar i omvärlden. Personalens antal och sammansättning
            ändras inte för att efter­frågan förändras och därför är personalutbildning
            centralt för omställningsförmågan. Utbildning på företagen har
            inte minst fördelen att kunskapen kan komma till nytta direkt.
          </p>
          <p xml:id="i-Kyknx2KkrSfU54nrsx6sJ9">
            Med Sveriges nya modell för omställning kommer många att kunna
            omskola sig och byta yrkesinriktning. Det är mycket positivt.
            Vi vill därutöver möjliggöra för företagen att i högre grad än
            i dag erbjuda kompetensutveckling till sina medarbetare, genom
            ett skatteavdrag för utbildningskostnaden.
          </p>
          <head type="h3" xml:id="i-jt3iZJUxZsDmQHBMr24GU">
            Socialt ansvarsfullt företagande
          </head>
          <p xml:id="i-QioZqBjXrpcHu3s5Y3cJVN">
            Klyftorna mellan människor får inte bli för stora. Vi vill jämna
            ut klyftorna mellan människor men utan att minska viljan till
            risktagande och företagande. Det går att skapa ett samhälle som
            präglas både av jämlikhet och av ett gynnsamt företagsklimat.
            I dag har vi hundratusentals inskrivna som arbetslösa på Arbetsförmedlingen
            samtidigt som efterfrågan på kompetens är hög, inom både servicesektorn
            och industrin. Att rusta människor som saknar anställning till
            ett nytt jobb genom utbildning är därför en effektiv väg att minska
            klyftorna.
          </p>
          <p xml:id="i-VBKk2D2YdXUMGPyzNa195u">
            Samhället behöver ge människor fler chanser. Vi vill skapa fler
            incitament för arbetsgivare som tar ett stort socialt ansvar genom
            att anställa personer som står långt ifrån arbetsmarknaden eller
            som av andra skäl behöver en ny chans. För att minska rekryteringen
            till kriminella gäng och hålla personer som suttit i fängelse
            borta från kriminalitet vill vi belöna arbetsgivare som anställer
            personer som behöver en ny chans med lägre beskattning. Samtidigt
            ska arbetslösa som får försörjningsstöd stå till arbets­marknadens
            förfogande om de kan jobba.
          </p>
          <head type="h3" xml:id="i-5Do22kGjvEKxLfosS9j8G7">
            Utökade gröna kreditgarantier
          </head>
          <p xml:id="i-27C3rU4WJtJ1AHM9hPPMFv">
            Omställningen kräver att företag kan utforska och investera i
            nya affärsområden och innovationer. För att kunna göra det behöver
            politiken göra det tydligt åt vilket håll vi är på väg och se
            till att risken är begränsad för företagen. Att gå i borgen för
            hållbara investeringar genom gröna kreditgarantier är ett effektivt
            sätt för staten att göra detta på. Miljöpartiet tog i regering
            initiativ till de gröna kreditgarantierna. Nu vill vi utöka dem
            genom att utöka ramen och sänka den lägre gränsen för investeringarna.
          </p>
          <head type="h3" xml:id="i-R1nxra5V2dC7bfByLfpH3P">
            Digitalisering som når alla
          </head>
          <p xml:id="i-3Y9Vnj2HBxPdGw45VpNSpx">
            Den digitala infrastrukturen är i dag en helt integrerad del
            av vår infrastruktur. För många företag är det helt avgörande
            att ha tillgång till snabb internetuppkoppling. Därför behöver
            det finnas för alla oavsett om man vill starta ett företag i Bjuv,
            Borlänge eller Bastuträsk. Bredband ska finnas och hålla god hastighet
            i hela landet. Där nuvarande strategier och politik är otillräckliga
            behöver ytterligare åtgärder vidtas. De framsteg som görs inom
            artificiell intelligens ska komma företagen till gagn.
          </p>
          <head type="h3" xml:id="i-EwKcZMecjvgzp1EonmYEQ">
            Ett konkurrenskraftigt näringsliv
          </head>
          <p xml:id="i-X1ayvijCdGjLXxEU1nctf5">
            Det ska vara lätt att starta företag och anställa sina första
            medarbetare. Vi vill därför permanenta den utökning av växa-stödet
            som gjorts under pandemin, så att småföre­tagare får en tillfälligt
            nedsatt arbetsgivaravgift för att anställa sina två första med­arbetare.
            Det behöver bli enklare att starta och driva företag. Sverige
            ligger bra till internationellt vad gäller förutsättningarna att
            driva företag, men vi ska sikta på den absoluta världstoppen.
            Klimatomställningen kommer att skapa hundratusentals nya jobb,
            varav många fortfarande är okända. För att möta den efterfrågan
            på kompetens som uppstår vill vi utöka den satsning på kompetensförsörjning
            för nya gröna jobb som gjordes i budgetpropositionen för 2022.
          </p>
          <head type="h2" xml:id="i-4jJwZRYLBRnxcnaq62w3o2">
            Jordbruk, skogsbruk, vattenbruk och fiske
          </head>
          <p xml:id="i-4SbnfzDhaE6kPb1MA7Zffh">
            Jordbruket, skogsbruket, vattenbruket och fisket är mycket viktiga
            näringar i Sverige. De behövs för att på ett hållbart sätt försörja
            oss med livsmedel, material och energi. De näringarna är också
            viktiga för omställningen till en fossilfri ekonomi.
          </p>
          <p xml:id="i-AW4dtihYrqePDhuTLySoe9">
            Miljöpartiet förespråkar att skogsvårdslagen revideras. Ekosystemet
            i skogen har utarmats och den biologiska mångfalden är i kris.
            Runt 1 000 rödlistade arter som lever i skogen är hotade. Skogen
            förväntas leverera råvara till såväl byggnadsmaterial som pappersmassa,
            biobränsle och produkter som ersätter oljebaserad råvara. I takt
            med att klimatet förändras ökar behovet av att anpassa skogsbruket
            till nya förutsättningar, och av att utforma det så att skogen
            blir en omfattande kolsänka. Alla befintliga skogar med höga naturvärden
            måste bevaras och skyddas. Naturen måste sätta ramarna för nyttjan­det
            av skogen.
          </p>
          <p xml:id="i-JSHs9e75DUPsUdVZqiBQqj">
            Skogsbruket behöver bli mer hållbart och moderna, naturnära metoder
            måste fasas in. Cirkulära affärsmodeller som ökar resurshushållningen
            måste öka i omfattning. Det behövs ökade satsningar på naturnära
            brukningsmetoder, som ökad rådgivning och ett omställningsstöd
            för de skogsbrukare som vill börja tillämpa mer naturnära bruknings­metoder.
          </p>
          <p xml:id="i-RGkrPgCP9TCfXewp2iKrgR">
            En cirkulär bioekonomistrategi där resurser från den gröna näringen
            kan ersätta fossila råvaror måste också inriktas på mer hushållning
            med skogens begränsade resurser och mer långlivade produkter från
            skogen. Genom att hushålla med resurserna, minska användningen
            av kortlivade produkter som papper och öka återvinning och återbruk
            kommer skogsbruket att kunna bedrivas hållbart med ett ökat skydd
            av biologisk mångfald, klimatanpassning av skogarna och ökad kolinlagring.
          </p>
          <p xml:id="i-DsLTWYx2mSR8qMKZgvC3q6">
            Fisket måste bli ekosystembaserat. Trålgränsen för fisket måste
            i enlighet med riks­dagens tillkännagivande till regeringen flyttas
            ut till 12 nautiska mil.
          </p>
          <p xml:id="i-KcD63pWzkexn8SuE4i3qfp">
            EU:s jordbrukspolitik påverkar förutsättningen för alla lantbrukare.
            Miljöpartiet anser att Sverige fullt ut måste arbeta för att öka
            klimat- och miljöåtgärder i enlighet med farm to fork-strategin
            samt anpassa den strategiska planen så att stödet ökar till fler
            miljöåtgärder och till små lantbrukare. Sverige bör driva på för
            att pyralider förbjuds i EU, eftersom rester av de persistenta
            bekämpningsmedlen sprids via foder till gödsel och allvarligt
            riskerar att förstöra odlingar av trädgårdsväxter.
          </p>
          <head type="h3" xml:id="i-VPeh6dw2HfF5SxJnucfV3j">
            Inför ett jordbrukaravdrag
          </head>
          <p xml:id="i-3MwY3pu6aFEWRRsSraQFAz">
            Jordbruket spelar en viktig roll i omställningen genom att bidra
            till lokal matproduktion, biologisk mångfald och klimatlösningar.
            Jordbruket befinner sig sedan länge i ett pressat läge där nedläggningar
            av jordbruk fortsätter att vara ett stort problem. Jord­bruket
            behöver därför stöd under en överskådlig framtid. Vi vill införa
            ett stöd till alla jordbrukare, ett stöd som inte är en subvention
            av fossila bränslen. Jordbruket måste bli fossilfritt och självförsörjningen
            av insatsmedel till jordbruket måste öka. Det handlar bl.a. om
            drivmedel, gödsel och foder. Jordbrukspolitiken har under lång
            tid varit inriktad på storleksrationalisering. För att få ett
            mer regenerativt jordbruk, ökad själv­försörjningsgrad och mindre
            sårbarhet måste stödet också riktas till små jordbruk och fäbodbruk.
            Omställningen i enlighet med farm to fork-strategin förutsätter
            ökade sats­ningar på ekologiskt lantbruk.
          </p>
          <p xml:id="i-RVNp9pe4YA2aVdpF9NA6FE">
            Jordbruket har en nyckelroll för att nå miljömålen för kulturlandskapet.
            Särskilt artrika är naturbetesmarkerna, så dessa måste öka. Skyddet
            av åkermarken mot exploa­tering måste öka. En bekämpningsmedelsskatt
            som är differentierad utifrån farlighet bör införas. En sådan
            skatt kommer att styra både mot minskad användning och mot att
            bättre preparat används.
          </p>
          <head type="h3" xml:id="i-URdr6P6TiCoCG33m752HGh">
            Öka stödet till jordbrukets omställning
          </head>
          <p xml:id="i-MYdshCVremf8SP5SSc9px1">
            En betydande del av Sveriges totala klimatutsläpp kommer från
            jordbruket. Jordbruks­sektorn behöver egna klimatmål. Förbrukningen
            av fossila bränslen är en betydande källa till utsläpp, liksom
            användning och produktion av konstgödsel. För att ställa om jord­bruket
            behöver energin i maskiner och transporter komma från biobränslen,
            vätgas och el. Miljöpartiet införde i regering en klimatpremie
            för lastbilar och jordbruksmaskiner. För att uppmuntra till jordbrukets
            omställning vill vi höja graden av medfinansiering till maximalt
            50 procent av inköpspriset. En biopremie bör införas som subventionerar
            omställningen till fossilfria drivmedel inom lantbruket.
          </p>
          <head type="h2" xml:id="i-AbynJHnN642Kc1nxRqUSri">
            Arbetsmarknad
          </head>
          <p xml:id="i-4NmdKbf7GSAe1AhGcKBLnJ">
            Vi ser nu en återhämtning på arbetsmarknaden efter pandemin.
            Nya jobb växer fram och många människor kommer tillbaka i arbete.
            Såväl sysselsättningsgrad som arbetskrafts­deltagande är högre
            nu än före pandemin, och arbetslösheten har minskat. Samtidigt
            ligger långtidsarbetslösheten kvar på höga nivåer och det finns
            en tydlig risk att den kommer att bita sig fast där. Det är angeläget
            att vi utnyttjar alla de verktyg vi vet fungerar för att förhindra
            en sådan utveckling.
          </p>
          <p xml:id="i-RadfavXyfp9jQgKYjKoJZx">
            Det måste till ett betydligt mer aktivt arbete för de som står
            långt ifrån arbetsmark­naden, framför allt utlandsfödda kvinnor.
            Här är extratjänsterna ett bra verktyg som låg inne i vårt budgetförslag
            i höstas men föll när Moderaternas, Kristdemokraternas och Sverigedemokraternas
            förslag gick igenom i stället. Det måste också finnas en möjlighet
            att kombinera sfi och arbete eller sfi och yrkesutbildning, för
            de som skulle behöva det.
          </p>
          <p xml:id="i-Gqq83trJmuqHAGenacvryT">
            I vårt samhälle i dag finns många människor som söker jobb utan
            att få något, samtidigt som andra jobbar så mycket att de inte
            orkar ett helt arbetsliv. Att lösa den balansen är en viktig uppgift
            för politiken. Miljöpartiet förespråkar en kortare arbets­vecka
            och ökad möjlighet till flexibilitet i form av distansarbete och
            digitala möten för de jobb eller arbetsuppgifter där det är möjligt.
            I pandemins kölvatten är dessa lösningar för ett hållbart arbetsliv
            med fler arbetstillfällen mer aktuella än någonsin.
          </p>
          <p xml:id="i-SNx2HHMBurcYwpHkRB2fZt">
            Miljöpartiet anser att etableringsprocessen i högre utsträckning
            måste anpassas till individens förmågor och behov. Asylsökande
            är ingen homogen grupp utan kommer med olika förutsättningar och
            erfarenheter. Vi tycker att staten måste ta ett större ansvar
            för etableringsprocessen och göra den mer individanpassad. Den
            som kan ska redan dag ett erbjudas ett snabbspår till ett yrke
            i linje med sin förmåga. Den som däremot är i behov av vård eller
            av andra skäl har en lång väg tillbaka till yrkeslivet måste erbjudas
            en sammanhållen och anpassad etableringsprocess. Det innebär att
            etableringsprogram­met, liksom statens ekonomiska ansvar, ska
            kunna omfatta fyra år. På så sätt ökar möjligheterna till etablering
            för alla grupper.
          </p>
          <head type="h3" xml:id="i-DZfjpfbLju4vWWhbEhHJjU">
            Främja arbetsintegrerande företag
          </head>
          <p xml:id="i-LccrM158DY8JCcECejrbAF">
            Arbetsintegrerande sociala företag spelar en viktig roll i det
            arbetet genom att skapa jobbtillfällen för grupper som annars
            har svårt att få tillträde till arbetsmarknaden. Deras potential
            är idag underutnyttjad, och Miljöpartiet anser att regeringen
            bör upprätta en handlingsplan för att främja dessa företag och
            bättre ta tillvara deras kompetens och möjlighet att bidra till
            att motverka långtidsarbetslösheten.
          </p>
          <head type="h3" xml:id="i-S4qTX8RXyfXyBA5KXDctai">
            Fler jobb till funktionsnedsatta
          </head>
          <p xml:id="i-GKHKMiyr1gKMjSKY42hojc">
            Vi vill se till att fler med funktionsnedsättningar kommer in
            på den reguljära arbets­marknaden. Här finns en outnyttjad potential
            i många människors kompetens. Regioner och kommuner måste gå före
            och visa vägen för näringslivet. Arbetsförmedlingen och Försäkringskassan
            ska få i uppdrag att ge ett förbättrat och fördjupat stöd till
            personer med olika grad av funktionsnedsättning för att komma
            ut på arbetsmarknaden. Här ingår även en snabbare och bättre tillgång
            till arbetshjälpmedel. Ingen ska behöva vara arbets­lös för att
            rätt hjälpmedel inte kommer användaren till del.
          </p>
          <head type="h2" xml:id="i-WDLec1bKCbBEPuaaWK4M9w">
            Skatter
          </head>
          <p xml:id="i-T9eXKvJ3FWrRdz39LD2DK9">
            Med skattepolitiken kan vi styra mot det samhälle vi vill ha.
            Många av de miljöproblem vi ser i världen i dag beror på s.k.
            negativa externaliteter, problem som uppstår till följd av vår
            konsumtion men vars kostnad för vårt samhälle inte är inräknad
            i det pris vi betalar.
          </p>
          <p xml:id="i-CqwAYRxNfbXkok3mg5kuZv">
            Om det vi konsumerar som är dåligt för miljö, klimat och människa
            fick bära sina faktiska kostnader genom skatter hade konsumtionen
            av dessa minskat kraftigt för länge sedan. Vi vill ha ett skattesystem
            som fasar ut allt som är dåligt för miljön men behåller en stabil
            skattebas för att finansiera vår gemensamma välfärd och samhällsservice.
            Det som är bra ska ha låg skatt eller subventioneras, och det
            som är dåligt ska ha hög skatt. Det som är riktigt dåligt ska
            vara förbjudet. Skattesystemet måste ha som mål att uppnå långsiktig
            hållbarhet.
          </p>
          <p xml:id="i-QtpLrziUFna1QYiPJqt5bo">
            Det ska inte enbart vara individens ansvar att ha rätt kunskaper
            och ha råd att fatta hållbara beslut om sin konsumtion. Ofta är
            de hållbara alternativen dyrare för konsumenten, och långt ifrån
            alla har råd att prioritera hållbarhet. Så kan vi inte ha det.
            Skattesystemet ska bidra till att priset för olika alternativ
            sänder en tydlig signal om vad som är hållbart och i vilken riktning
            vi är på väg. Det går att göra. Tack vare system som bonus malus
            och elbilspremien ökar andelen elbilar i nybilsförsäljningen lavinartat.
            Varje körd kilometer med en elbil är ett utsläpp som aldrig sker,
            men ännu bättre resurs­effektivitet är det att resa tillsammans
            eller med cykel. Vi vill införa mer skattepolitik som styr om
            mot hållbarhet och låga utsläpp. Under de senaste tio åren har
            vi lagt grunden för många sådana system, såsom gröna skatter och
            cirkulära skattereduktioner. Dessa system vill vi utöka.
          </p>
          <head type="h3" xml:id="i-Hn91SgiVXNYM7H4YYRJ1wr">
            Ett skattesystem som ställer om Sverige
          </head>
          <p xml:id="i-N8UdMmpGN3fLrdptiwFWhu">
            Vår ekonomi behöver bli mer cirkulär och skatter är ett av våra
            viktigaste verktyg för att ta oss dit. I budgetpropositionen för
            2022 föreslog vi ett s.k. hyberavdrag för att främja reparationer
            och uthyrning av personliga tillgångar. För att främja återvinning
            av material vill vi införa en skatt på uttag av jungfruliga material
            samt utökade skatter på avfall, t.ex. för byggsektorn.
          </p>
          <p xml:id="i-X2eYE6RcDWRWi8C3PFhUvY">
            Vi behöver satsa på ett elnät som kan möta våra framtida behov
            av förnybar elproduktion och lagring. I framtidens elnät behöver
            flexibilitet och lagring spela betydligt större roll än i dag.
            Vi vill tillsätta en utredning om hur skattesystemet kan användas
            för att underlätta den utvecklingen. Skattesystemet ska även underlätta
            för ökad produktion av förnybar el.
          </p>
          <head type="h3" xml:id="i-SRjHQpwD6NjvtVBz6rJEuP">
            Ett skattesystem för hela Sverige
          </head>
          <p xml:id="i-S1SVGwhDVU8fFUv9skG43k">
            Under vår tid i regering genomförde vi en skattesänkning för
            alla boende i glesbygd. Vi vill utvidga denna skattesänkning till
            4 000 kronor per person och år för personer boende i stödområde
            1 och 2. Vi vill att kommuner och regioner ska få en lokal elbonus
            för att satsa på förnybar elproduktion. Landsbygden ska ha skattemässiga
            fördelar för att ställa om transportsektorn.
          </p>
          <p xml:id="i-FZ8y1MuquCpfYd8SM9PmCt">
            De ekonomiska klyftorna i Sverige har ökat under flera decennier.
            Den utvecklingen vill vi stoppa och skattesystemet spelar här
            en nyckelroll. Miljöpartiet vill att den som tjänar mer och äger
            mer också ska betala mer i skatt. Vi vill utreda en skattemodell
            där tillgångar slås samman och kan beskattas progressivt, en s.k.
            boxmodell, och att grund­avdraget ska höjas.
          </p>
          <p xml:id="i-7ZChLd9bnCFhwWDsWDFsbX">
            Under lång tid har löneinkomster beskattats progressivt, medan
            det på kapitalinkom­ster inte varit någon progressivitet alls.
            Effekten blir att klyftorna drar iväg mer och mer, både mellan
            olika grupper i samhället och mellan könen. Miljöpartiet vill
            se en större progressivitet också i kapitalskatterna.
          </p>
          <head type="h3" xml:id="i-NFKUvNn4S9wMEd5v8M9Yhq">
            Avskaffa funkisskatten
          </head>
          <p xml:id="i-7KfJyWBNdZq7h7cWT3zS1T">
            När Moderaterna, Kristdemokraternas och Sverigedemokraternas
            budgetalternativ i riksdagen vann gehör togs skillnaden i beskattning
            mellan inkomster på arbete och sjuk- och aktivitetsersättnin,
            den så kallade funkisskatten, bort. Samtidigt infördes dock ett
            jobbskatteavdrag som inte innefattade funktionsnedsatta. Det innebär
            att den så kallade funkisskatten ändå finns kvar. Miljöpartiet
            har sedan länge drivit att skillnad i skatt inte ska bero på omständigheter
            du själv har svårt att påverka, utan utgå från hur mycket du tjänar.
            Vi vill ta bort den orättvisa skatteklyftan som nu uppstått igen.
          </p>
          <head type="h3" xml:id="i-Su8sWbCNzM9xTuwvWDP9Fs">
            Beredskapsskatt
          </head>
          <p xml:id="i-K2ZNBULjB2BePbAQL8gaLi">
            I breda överenskommelser rustar vi nu upp Sveriges militära och
            civila försvar. För att inte det ska gå ut över de helt nödvändiga
            satsningar som måste göras på såväl klimat- och miljö- som välfärdsområdet
            vill vi införa en beredskapsskatt som betalar den upprustning
            som nu i snabb takt ska genomföras.
          </p>
          <head type="h1" xml:id="i-WYPwJUeVfUdPAzcs4ki2aR">
            6 Klimatet, miljön och naturen
          </head>
          <head type="h2" xml:id="i-SdiuopreCjpMdPcBuEGFmZ">
            Klimat
          </head>
          <p xml:id="i-AgBzdSBw7Je5iiKiKyYQwD">
            Klimatet är vår tids ödesfråga. Arbetet med klimatomställningen
            måste genomsyra alla delar av samhället, ekonomin och alla branscher,
            i staden och på landsbygden. Sverige har sedan 2017 ett nationellt
            mål om nettonollutsläpp till 2045 och ser ut att bli först i världen
            med ett mål om minskade utsläpp från konsumtion.
          </p>
          <p xml:id="i-MdjxTwf8j6qy4bVjLSGEAF">
            Detta är bra. Men inte bra nog. Vi måste därför öka takten i
            klimatomställningen. Kostnaderna för klimatnödlägets katastrofala
            konsekvenser är oöverblickbara. Det är många gånger billigare
            att bedriva en kraftfull klimatpolitik i dag än att vänta och
            i stället tvingas betala för anpassningen av våra samhällen till
            exempelvis vanligt åter­kommande extremväder. Om vi gör det på
            rätt sätt kan vi på köpet få en mängd nya jobb, en mer levande
            landsbygd och stärkt konkurrenskraft för Sverige. Allt detta talar
            för att investera stort i den gröna omställningen.
          </p>
          <head type="h3" xml:id="i-K5G8oCEGTaNbKLN7jdHZHR">
            Offentlig konsumtion
          </head>
          <p xml:id="i-Uz2EGdx7nDfQYxa8QkPLqr">
            Offentlig sektor ska gå före i omställningen och Sverige bör
            anta ett mål om att offentlig sektors totala växthusgasutsläpp,
            inklusive de konsumtionsbaserade, ska nå nära noll­utsläpp senast
            år 2030.
          </p>
          <p xml:id="i-4BM4DjcWnDVhdthvG1QfqH">
            Lagen om offentlig upphandling (LOU) behöver uppdateras med att
            all offentlig upp­handling ska beakta miljöhänsyn och klimatpåverkan,
            och med att låg klimatpåverkan och resursanvändning blir styrande
            faktorer.
          </p>
          <p xml:id="i-YFW8joaCF3UVhuQs4b9Z7w">
            Klimatsmart mat ska vara norm i offentlig sektor. Det innebär
            framför allt ökad andel växtbaserad mat, men också mer säsongsanpassad
            mat och mat som transporteras kortare sträckor samt att animaliska
            livsmedel kommer från djur som betar gräs och inte föds upp på
            sådant som vi människor kan äta.
          </p>
          <head type="h3" xml:id="i-PEPQvcdJtxQjjJnw7nTatA">
            Sänk utsläppen från svensk konsumtion utomlands
          </head>
          <p xml:id="i-J4wW4QSqceoSaUXNcdSrHf">
            Sverige kommer att bli först i världen med ett mål för våra konsumtionsbaserade
            ut­släpp. Ett mål i sig sänker dock inte utsläppen. Då krävs politik.
            Miljöpartiet vill se ett genomgripande arbete för att minska utsläppen
            från konsumtion där rättvisa står i centrum. Utsläppen från konsumtion
            varierar kraftigt mellan olika grupper i samhället. Det är därför
            rimligt att exempelvis skatter på lyxkonsumtion ökar mest. Alternativen
            till klimatskadlig konsumtion måste bli mycket billigare för att
            inte Sveriges medel- och låginkomsthushåll ska få bära bördan
            för omställningen.
          </p>
          <head type="h3" xml:id="i-6UA2q76qeiDVYMfpUJCf1d">
            Satsa mer på naturbaserade klimatåtgärder
          </head>
          <p xml:id="i-YDkr8F3Foi99uB7tD319J4">
            Miljö och klimat hänger ihop och det finns flera exempel på åtgärder
            som bidrar till måluppfyllnad inom båda dessa områden. Våtmarker
            som dikats ut läcker stora mängder växthusgaser, men dessa läckage
            kan enkelt stoppas genom att återväta dessa landområden. Vi vill
            därför utöka anslagen till återvätning av våtmarker. Återvätning
            av våtmarker är dessutom en effektiv åtgärd för klimatanpassning.
          </p>
          <head type="h3" xml:id="i-AfS5AFA56L81GW8Zg4Qr3v">
            Storsatsning för industrins omställning
          </head>
          <p xml:id="i-AGMTttGuRwEXoYtC1taRAk">
            Industrin står för ungefär en tredjedel av Sveriges utsläpp.
            Under våra sju år i regeringen införde vi stora satsningar på
            industrins omställning. Detta måste nu fortsätta. Vi vill därför
            kraftigt öka resurserna hos miljöprövande myndigheter och rättsinstanser
            för att korta handläggningstiden för industriprojekt och elnätsinvesteringar,
            men också kraftigt öka stöden till industrins omställning, genom
            Industriklivet, Klimatklivet och ett särskilt program för industrins
            energieffektivisering.
          </p>
          <head type="h3" xml:id="i-UaYvtSLBpr4qdDmn8tXhU5">
            Klimatanpassning
          </head>
          <p xml:id="i-J4UfF4zy4duCsvJwbCsq9Z">
            Klimatförändringarna pågår och temperaturen i Sverige har stigit
            mer än det globala genomsnittet. Miljöpartiet vill att vi gör
            allt vi kan för att stoppa den globala uppvärm­ningen vid 1,5
            grader, men vi kommer också att behöva anpassa oss till att klimatet
            redan förändrats. Vi vill därför se utökade satsningar på klimatanpassning
            för att före­bygga exempelvis torka, skogsbränder och översvämningar
            men också för att bättre kunna hantera de effekter som blir av
            klimatförändringarna.
          </p>
          <head type="h2" xml:id="i-wiU53XWrXHNQ5coxan6QX">
            Energi
          </head>
          <p xml:id="i-P4b7DeoCpHnspMjRQ3fcud">
            Miljöpartiet har sedan vi bildades drivit på för 100 procent
            förnybar energi. Självklart för klimatets skull, men också för
            att det är avgörande för säkerhetspolitiken. Rysslands invasionskrig
            i Ukraina har högst påtagligt visat nödvändigheten av att komma
            ifrån beroendet av fossil energi. Nu ser också fler det. Europas
            beroende av gas och olja från Ryssland måste upphöra och satsningar
            göras för att snabbare övergå till förnybar energi.
          </p>
          <p xml:id="i-2M3tDybN9y4gVk9MvkJb3E">
            Vi behöver ställa om vårt energisystem och energieffektivisera
            så att vi använder mindre energi. Vattenkraften ska inte byggas
            ut mer i Sverige, men det finns stora möjligheter att öka produktionen
            av både sol- och vindenergi, och då inte minst den havsbaserade
            vindkraften. Den fossila energin förstör miljön i hela kedjan
            från utvinning till förbränning. Allt eftersom vi ökar vår förnybara
            energiproduktion vill vi fasa ut kärnkraften. Den är dyr och farlig
            och tar extremt lång tid att bygga ut. Sverige ska varken vara
            beroende av ryskt uran eller saudisk olja för att klara energiförsörjningen.
            För att den förnybara energin ska finnas där och när den behövs
            vill vi satsa på ett kraftigt förbättrat och utbyggt elnät och
            underlätta för lagring av energi och smartare energianvändning.
            De landvinningar som görs inom artificiell intelligens och automation
            behövs för att underlätta omställningen.
          </p>
          <head type="h3" xml:id="i-M6WF4tDeX52tLmwpAYkG1B">
            Stötta kommunerna i energiomställningen
          </head>
          <p xml:id="i-7bDPmmYSp1MFUbXEUs3AbB">
            För att klara bygget av det nya gröna folkhemmet krävs stora
            mängder energi. Det för­nybara är i dag det överlägset billigaste
            och snabbaste sättet att öka vår energiproduk­tion. I dagsläget
            är många kommuner dock kritiska till att bygga ut vindkraften
            lokalt. Under 2021 stoppades 78 procent av alla planerade vindkraftverk
            av kommunerna. Miljöpartiet vill därför införa en lokal elbonus,
            där staten betalar kommunerna för deras förnybara elproduktion.
            Syftet med detta är att kompensera de kommuner som redan i dag
            drar ett större lass än andra för att ge Sverige den el vi behöver
            för att klara elektri­fieringen, men också för att uppmuntra fler
            kommuner till att också i framtiden säga ja till ny förnybar elproduktion.
          </p>
          <p xml:id="i-4ENxWpSAPanVR5Apt1DZWo">
            På många platser finns det självklart fullt legitima skäl att
            motsätta sig bygget av ny vindkraft. Vindkraftsparker lämpar sig
            inte överallt. Men ofta drivs lokala politiker till att säga nej
            på grund av att de fruktar högljudda protester från kommunens
            medborgare eller andra särintressen. Med vår lokala elbonus får
            kommunen intäkter som kan användas till viktiga insatser lokalt.
            Detta förslag betalar kommunerna 10 miljoner kronor för varje
            producerad terawattimme förnybar el som redan finns på plats och
            30 miljoner kronor för varje producerad terawattimme förnybar
            el för all elproduktion som tillkom­mer före 2030. De förslag
            på kompensation som andra partier lyft tidigare är otillräck­liga.
            Här går vi fram med ett mycket större stöd som skulle kunna förändra
            acceptansen för vindkraft hos Sveriges kommuner och regioner.
            Detta skapar förutsättningar för en vindboom och vindkraften kan
            på så sätt bli en motor för lokal ekonomisk utveckling och välfärd.
          </p>
          <head type="h3" xml:id="i-Eov5FczKKUv5ccSmp8Pnfv">
            Energieffektivisera Sverige
          </head>
          <p xml:id="i-DrFX6Lj8kWfVf9tWBKKEZc">
            Det snabbaste, billigaste och miljövänligaste sättet att öka
            tillgången på el är att göra användningen smartare och mer effektiv.
            En studie visade nyligen att över 800 miljarder kronor kan sparas
            fram till 2045 genom energieffektiviserande åtgärder i Sverige.
            Genom energieffektivisering sparar vi både pengar och el som kan
            användas till annat, exempelvis elektrifiering av transporter
            och industri.
          </p>
          <p xml:id="i-UxTJE4LhFtwL72U7R4D2rP">
            Miljöpartiet vill genomföra den omfattande energieffektivisering
            av flerbostadshus som vi avsatte medel till i budgetpropositionen
            för 2022 men som ströks av Moderaterna, Kristdemokraterna och
            Sverigedemokraterna i deras budget. Vi vill återinföra satsning­en
            på energieffektivisering i industrin som också fanns i budgetpropositionen
            för 2022, det s.k. Energisteget. Hushållen ska också få utökade
            möjligheter till avdrag för att byta till mer klimatsmarta uppvärmningskällor.
          </p>
          <head type="h3" xml:id="i-4vMBY1ZZwu2xPwjY4EmrLB">
            Storsatsa på solenergi
          </head>
          <p xml:id="i-4qh7kuGEktehPCXRxxfFw2">
            Det pågår en solcellsrevolution i Sverige. Allt fler tak på villor,
            flerbostadshus och lador får solceller, vilket tydligt visar att
            människor vill, kan och tjänar på att bidra till omställningen.
            Det finns dock fortsatt stor potential för solenergi för att både
            producera el och värma upp våra bostäder och lokaler. Vårt mål
            är att solenergi går från att vara en marginell till en betydande
            energikälla i Sverige. Vi vill se en omfattande satsning på solceller
            och solvärme bl.a. genom en utökning av det gröna avdraget.
          </p>
          <head type="h3" xml:id="i-GXCaxWAv3oNNKJpJrDKffS">
            Storsatsa på vätgas
          </head>
          <p xml:id="i-Pfi5Cr4ecvxed4VK2o36az">
            Vätgas kommer att vara ett helt centralt bränsle för samhällets
            klimatomställning. Jämfört med andra länder håller dock Sverige
            på att halka efter i utvecklingen av en vätgasekonomi. Här måste
            Sverige öka takten. Under vår tid i regering tog vi initiativ
            till en nationell vätgasstrategi. Det är nu dags att göra verklighet
            av den. Miljöpartiet föreslår därför bl.a. en utredning som ska
            ta fram nödvändig lagstiftning för att få vätgasekonomin på rull.
          </p>
          <head type="h2" xml:id="i-TafuDJNyk7nN8N1bSRKkd2">
            Transporter
          </head>
          <p xml:id="i-QjcP14j2E9MdLUTdqmERf6">
            Transporter orsakar omkring en tredjedel av utsläppen av koldioxid
            inom Sverige och försämrar luftkvaliteten i städer och längs trafikleder.
            Vi kan minska behovet av transporter genom att planera samhället
            smartare. Pandemin har gett en skjuts åt utvecklingen av digitala
            lösningar och lett till förändringar i människors beteenden. Styrmedel
            och politiska beslut kan driva på för mer energismarta lösningar
            och för att hållbar energi används för godstransporter och resor.
            Vi välkomnar nya tekniska innovationer som kan förändra beteendemönster
            och vill att lagstiftningen ska ligga i framkant och anpassas
            till morgondagens transportsystem. Andelen elbilar i nybils­försäljningen
            ökar snabbt tack vare politiska reformer som elbilspremien och
            bonus malus-systemet. Med tät och pålitlig kollektivtrafik och
            med moderna och säkra cykelbanor ger vi fler möjlighet att avstå
            från bilen i vardagen. Vi behöver rusta och bygga ut järnvägen
            i hela landet.
          </p>
          <head type="h3" xml:id="i-8VBLoTRdHqxaNAofpQm3Ju">
            Fossilfria transporter i hela landet
          </head>
          <p xml:id="i-9yDBwYjGFrxVgZFeJkP9S1">
            Vårt samhälle är helt beroende av att transportera varor och
            människor men ska inte vara beroende av fossila bränslen. Mer
            transporter behöver därför ske på tåg och till sjöss i stället
            för på väg. Det som behöver transporteras på väg ska drivas av
            el, vätgas och biobränslen i stället för bensin och diesel. Vi
            vill se nationella planer för utbyggnad av laddinfrastruktur,
            biogas och vätgas. Vi vill även se förbättrad tillgång till laddinfra­struktur
            för boende i hyresrätter. Sjöfarten och våra hamnar behöver snabba
            på resan mot fossilfrihet.
          </p>
          <head type="h3" xml:id="i-VramHX3iwZQykDDrjCNbm6">
            Lättare att cykla och åka kollektivt
          </head>
          <p xml:id="i-P4edUdgnwa7AasSK28Ct6k">
            Om vi ska nå våra klimat- och miljömål måste vi bli mer transporteffektiva.
            Elbilar är bättre än fossilbilar, men i många situationer är det
            bästa alternativet att gå, cykla eller åka kollektivt i stället
            för att åka bil över huvud taget. Vi vill sänka taxorna och bygga
            ut kollektivtrafik med hög kvalitet och stor kapacitet, bl.a.
            genom spårtrafik och buss­filer i fler städer. Då kommer statlig
            medfinansiering att behövas för investeringar och elskatten för
            elbussar tas bort. Det ska vara billigare att ta sig till jobbet
            med kollektiv­trafik än bil och de senaste åren har priserna i
            kollektivtrafiken ökat mer än bränsle­priserna. De statliga investeringarna
            i cykelinfrastruktur bör öka. Kollektivtrafikkort ska undantas
            från förmånsbeskattning. Stadsmiljöavtalen ska förstärkas, för
            mer och bättre infrastruktur för cykel och kollektivtrafik.
          </p>
          <head type="h3" xml:id="i-BLXHKwZt4WeX6qV7h8wsvZ">
            Satsa på järnvägen och sjöfarten
          </head>
          <p xml:id="i-36YAo7AtkXenRPouYyc3K4">
            Varutransporter förbrukar mindre energi och skapar mindre utsläpp
            om de kan transpor­teras på tåg eller båt. Vi vill därför satsa
            mer på dessa transportslag. Vi vill snabba på utbyggnaden av nya
            stambanor för höghastighetståg, bygga bort flaskhalsar och satsa
            på järnvägen i hela landet. Resurser till underhåll av järnvägen
            behöver också öka, för att tågen ska gå i tid. En grön hamnstrategi
            bör tas fram. Sverige behöver nya isbrytare för att klara omställningen
            och dessa behöver anslagsfinansieras för att hålla nere kostnad­erna
            för transporter till sjöss.
          </p>
          <head type="h3" xml:id="i-3Rh4QHJcu3iHbMyPYLrDFL">
            Flygets utsläpp ska minska
          </head>
          <p xml:id="i-CwUEYvaWoYWy7eFp6MWTnW">
            Utsläppen från flyget måste minska. För att minska flygets klimatpåverkan
            krävs en kombination av minskat resande och omställning till förnybara
            bränslen, elektro­bränslen och elflyg för de flygresor som inte
            kan ersättas på annat sätt. Därför vill vi minska flygresorna,
            särskilt de längre resorna, som ger mest klimatpåverkan, samt
            resorna på sträckor där det finns bra järnväg.
          </p>
          <head type="h3" xml:id="i-FxKZ9DXudmgGck9K35MbsE">
            Planera samhället hållbart
          </head>
          <p xml:id="i-3y4QTb7YgYqPJmYZicuuqp">
            Många grundläggande aspekter av vårt transportsystem bestäms
            när vi bygger transport­infrastrukturen, men också våra bostäder
            och vår samhällsservice. Vi vill att hållbarhet ska inkluderas
            i mycket större utsträckning när samhället planeras. Där går det
            att göra en stor insats för att minska behovet av energi och transporter.
            Låga energibehov och klimatmål ska premieras. Vi vill ge ett särskilt
            uppdrag till Trafikverket och andra berörda myndigheter att arbeta
            för ett mer transportsnålt samhälle samt att ta fram en plan för
            ökad transporteffektivitet.
          </p>
          <head type="h2" xml:id="i-L1NoWSpKNFMJGL5fVKTGp1">
            Miljö och biologisk mångfald
          </head>
          <p xml:id="i-GeHQcg7DerRnXrNqEQA1zR">
            Miljömålen och miljölagstiftningen är viktiga redskap för att
            säkra en god miljö som kan fortsätta att förse oss med livsviktiga
            ekosystemtjänster. EU:s gemensamma politik för klimat och miljö
            är ett effektivt sätt att i hela EU stärka arbetet med ren luft,
            rent vatten, biologisk mångfald och klimatomställning i enlighet
            med gröna given. Vi vill se en skärpt lagstiftning som är anpassad
            efter den kunskap vi har i dag om klimat- och miljökrisens allvar.
          </p>
          <p xml:id="i-J7AFYgoC4Qs1HSAg38Z13N">
            Omkring en halv till 1 miljon av dagens drygt 8 miljoner arter
            riskerar att utrotas inom några årtionden om inte kraftfulla åtgärder
            sätts in för att hejda den negativa utvecklingen. Orsakerna är
            förstörda livsmiljöer, exploatering av arter genom fiske och jord-
            och skogsbruk, klimatförändringar, invasiva arter och miljöföroreningar.
            Biologisk mångfald och klimat hänger ihop, och den gröna omställningen
            handlar om förutsätt­ningarna för att fortsatt trygga människors
            och arters liv på jorden. Forskare talar om att vi är inne i den
            sjätte massutrotningen. Biologisk mångfald och ekosystemtjänster
            bevaras genom att ekosystemen restaureras och nyttjas hållbart.
            Genom att fullt ut implementera existerande globala och regionala
            miljörelaterade avtal och direktiv, t.ex. konventionen om biologisk
            mångfald och EU:s direktiv om habitat och havsmiljö, genom att
            ta bort miljöskadliga subventioner och genom att öka ekonomiska
            incitament för beteenden med positiv inverkan på ekosystem kommer
            vi att uppleva och njuta av att naturen skapar livskvalitet för
            många människor.
          </p>
          <p xml:id="i-FskHd8xfTkFboo8hbhWgYP">
            Tack vare allemansrätten och strandskyddet får fler svenskar
            möjlighet till natur­upplevelser, kunskap, förbättrad folkhälsa
            och livskvalitet. Naturupplevelser blir allt viktigare för den
            växande besöksnäringen. I den politiska debatten ifrågasätts nu
            den grundlagsskyddade allemansrätten allt oftare, och det är därför
            viktigt att stärka alle­mansrätten och öka satsningarna på kunskap
            om hänsyn och vistelse i naturen, bl.a. genom de satsningar på
            friluftslivets organisationer som lades fram i budgetpropositio­nen
            för 2022.
          </p>
          <head type="h3" xml:id="i-4yYfCYC4LuMhw82eWeLKKb">
            Skydd av värdefulla skogar och fjällskog
          </head>
          <p xml:id="i-DCXVbp7GZW7R44BiAJz5Wn">
            I budgetpropositionen för 2022 avsattes 2,4 miljarder kronor
            årligen till skydd och skötsel av värdefull natur. Till det kommer
            insatser för rådgivning till enskilda skogs­ägare för att arbeta
            med aktivt skogsbruk, naturbaserade brukningsmetoder samt klimatanpassning
            av skogsbruket i enlighet med skogspropositionen som nu också
            fastställts av riksdagen. Medlen ströks i det alternativa förslaget
            till budgetproposition för 2022 som röstades fram av Moderaterna,
            Kristdemokraterna och Sverigedemokra­terna. Skyddet av skog är
            en angelägen åtgärd för naturvården och vi vill införa sats­ningen
            så som den lades fram i budgetpropositionen för 2022, vilket också
            i mångt och mycket överensstämmer med aktuella äskanden från Skogsstyrelsen
            och Naturvårds­verket.
          </p>
          <p xml:id="i-HfbiYRrvbUhzEhBnWAEFMJ">
            Mer pengar behöver också satsas på andra åtgärder för värdefull
            natur, som restaurering och skötsel, pollinatörer och åtgärdsprogram
            för hotade arter. En nationell plan för biologisk mångfald, motsvarande
            klimathandlingsplanen, bör tas fram.
          </p>
          <head type="h3" xml:id="i-9NnwHoyTqKV2oFRXqCJZiU">
            Ett förstärkt arbete för marina miljöer och vatten
          </head>
          <p xml:id="i-SjifXF8NH9fNNT8w6Sj4Th">
            Hav och klimat är två sidor av samma mynt. Ett friskt, levande
            hav är en förutsättning för att vi ska klara av ett varmare klimat.
            Kopplingen mellan hav, klimatförändringar och havsförsurning behöver
            inkluderas i arbetet med havsmiljön. Havsmiljöförvaltningen behöver
            få en större och tydligare roll i klimatarbetet. Vi måste se hela
            havet och allt som finns i det. Ekosystembaserad förvaltning ska
            genomsyra allt havsmiljöarbete och hela havspolitiken, inklusive
            fiske. En havsmiljölag, så som Miljömålsberedningen lagt förslag
            om, ska införas och vara utgångspunkt för riksdagens och regeringens
            havs­miljöarbete.
          </p>
          <p xml:id="i-5NtXR4myzJX5hbMLMNgMoa">
            Miljömålsberedningens förslag om nytt etappmål om skyddade områden
            bör införas snarast.
          </p>
          <p xml:id="i-97qPVL3nHJiQ6KrsLGsynV">
            Det är viktigt att åtgärdstakten ökar och att vi höjer ambitionerna.
            Där är åtgärds­programmen viktiga verktyg för att nå målen och
            ändra normerna. Att minska övergöd­ningen är oerhört centralt
            i havsmiljöarbetet. Vi måste ta ett större grepp om sjöfartens
            påverkan på havsmiljön och dess ekosystem. Det saknas forskning
            och kunskap inom flera områden som är väsentliga för att vidta
            rätt åtgärder för att kunna nå miljömålet Hav i balans samt levande
            kust och skärgård. Vi vill anslå mer pengar till Havs- och vattenmyndigheten
            och till länsstyrelserna för att genomföra vattenarbetet, både
            havs­miljöfrågor, den nationella planen för vatten samt arbete
            för skydd av dricksvatten­resurser.
          </p>
          <p xml:id="i-UNmPUXUM2Bw7mNHFcUDsuN">
            Skyddet av dricksvattenresurserna måste stärkas. En långsiktig
            nationell strategi för hantering av vattenresursen måste tas fram
            och den politiska styrningen av en hållbar vattenförsörjning måste
            stärkas. Klimatanpassning måste vara en utgångspunkt. Mer samverkan
            och ökad katastrofberedskap på lokal nivå måste till. Det kommer
            att krävas både ekonomiska satsningar och förändrade lagar och
            regler samt beteendeförändringar. Det behövs bl.a. åtgärdspaket
            och satsningar på att komma åt den samlade och ökande miljöpåverkan
            på dricksvattnet från en mängd olika föroreningskällor. Arbetet
            med att reglera blandningar av gifter i miljön, den s.k. cocktaileffekten,
            måste skyndas på, likaså arbetet med att byta ut farliga kemikalier
            mot bra alternativ.
          </p>
          <head type="h2" xml:id="i-Agsv7xqa3JTL645dzozuNb">
            Alla djur har ett egenvärde och ska bemötas med respekt
          </head>
          <p xml:id="i-EKcEGuK8xV6duU9Sc1GJNH">
            Med nyttjandet av djur följer ett moraliskt ansvar. Fortfarande
            är djurhållningen, särskilt då det gäller s.k. livsmedelsproducerande
            djur, en kompromiss mellan ekonomiska intressen och djurens behov,
            där priset för djuren ofta blir mycket högt. Miljöpartiet anser
            att de djur som vi människor har ansvar för och föder upp ska
            få leva ett gott liv. Vi vill förbjuda minkfarmer och utöka arbetet
            med djurfria forskningsmetoder. Vi vill att burhållning av höns
            får ett slut och att kycklinguppfödningen går över till mer långsamväxande
            raser. Bedövning av alla djur före slakt ska vara snabb och smärtfri.
            Metoder som inte lever upp till detta, t.ex. nuvarande elbedövning
            av slaktkyckling och koldioxidbedövning av grisar och fiskar,
            ska fasas ut.
          </p>
          <p xml:id="i-Su8aDnpKHsa1SbKrNMQFNQ">
            Dålig djurhållning skapar allvarliga hälsorisker, i första hand
            för djur men även för människor. Varje år dör hundratusentals
            människor av sjukdomar orsakade av bakterier som blivit resistenta
            mot antibiotika. Missbruk av antibiotika, såsom att antibiotika
            rutinmässigt används i djuruppfödning i många andra länder, måste
            stoppas för att minska utvecklingen av antibiotikaresistens.
          </p>
          <p xml:id="i-XL3cbd7tCmGHqq3FHvP8Ps">
            Genom coronapandemin har en annan stor risk blivit tydlig. Att
            hålla både vilda och tama djur trångt ihop under stressande förhållanden,
            tillsammans med många andra arter, innebär stor risk för att olika
            typer av virus överförs mellan djur och människor.
          </p>
          <p xml:id="i-LY9nAhVsxQXsYdpT7CeURh">
            Varje år drabbas många djur, såväl tama som vilda, av fyrverkerier
            och smällare. Ibland går det riktigt illa. Hundar som dör av skräck,
            ston som kastar sina föl, kor som spränger staket och fläker sig
            på halt underlag och fåglar som ramlar döda från skyn är bara
            några exempel. Miljöpartiet anser att endast offentliga fyrverkerier
            ska förekomma och att hantering av smällare, raketer och fyrverkerier
            ska förbjudas för privatpersoner.
          </p>
          <head type="h1" xml:id="i-VZ4U3mrbKJRSNBMdz2icBp">
            7 Ett samhälle där alla människor får växa
          </head>
          <head type="h2" xml:id="i-Pi3X25bkMsS9DMWkkN5ksx">
            Jämställdhet
          </head>
          <p xml:id="i-RSHVsdQDqUECaSZxvX1eqr">
            Trots att Sverige är ett av världens mest jämställda länder har
            vi fortfarande en lång väg kvar innan vi är ett jämställt land.
            Miljöpartiet ser att jämställdheten inte kan lösas vid sidan av
            utan behöver integreras i alla politikområden.
          </p>
          <p xml:id="i-R3zXhujAu9Fp6B6otLeDu5">
            Fortfarande utsätts kvinnor för mäns våld, har lägre inkomster
            och är sjukskrivna i högre utsträckning än män. Mellan kvinnor
            och män skiljer det sig uppskattningsvis 3,6 miljoner kronor i
            livsinkomst, under ett arbetsliv. Det beror bl.a. på att kvinnor
            har lägre löner och att mansdominerade branscher värderas högre
            än kvinnodominerade även när hänsyn tas till ansvar och krav.
            Det beror även på att kvinnor är mer sjukskrivna, får mer ojämlik
            vård och fortfarande tar ett större ansvar för det obetalda hem-
            och omsorgs­arbetet. Ojämställdheten i familjen börjar ofta när
            första barnet föds och kvinnor tar större delen av föräldraledigheten
            och ansvaret för barnen. För att komma till rätta med de här skillnaderna
            krävs insatser på flera områden.
          </p>
          <head type="h3" xml:id="i-JoRk3WfUDqgfR8MsHJ8dJb">
            Fördubbla antalet pappamånader
          </head>
          <p xml:id="i-TvLcyvwT5uDTMzxsGVHAej">
            En viktig orsak till ojämställdhet i samhället är det ojämna
            uttaget av föräldraförsäk­ringen. Kvinnor tar ut en övervägande
            majoritet av föräldraförsäkringen. Det leder till att kvinnor
            tar ut fler vabdagar och får lägre lön, mindre ekonomisk frihet
            och sämre pensioner. Om vi någon gång inom en överskådlig framtid
            ska uppnå ett jämställt samhälle behöver fördelningen av föräldraledigheten
            förändras snabbare. Därför vill vi se en dubblering av antalet
            månader som är reserverade åt respektive förälder, de s.k. pappamånaderna.
          </p>
          <head type="h3" xml:id="i-DUD9cKsYwJAJmCsNpYm1s8">
            Höj lönerna i kvinnodominerade välfärdsyrken
          </head>
          <p xml:id="i-NjP1bVgBFp1X5feEQYwyHP">
            Arbetsmarknaden är ojämställd. I många välfärdsyrken, typiskt
            sett kvinnodominerade, är lönen alltför låg sett till kvalifikationerna.
            Pandemin innebar en extrem belastning av vårt välfärdssystem och
            dess svagheter har blivit högst tydliga. Sjuksköterskor, barn­morskor
            och flera andra yrken flyr vården på grund av ohållbara villkor.
            Vi tycker att dessa yrkesgrupper förtjänar mer än applåder. Miljöpartiet
            föreslår därför en riktad lönesatsning över tio år för att komma
            till rätta med att dessa högkvalificerade kvinno­dominerade yrken
            är underbetalda.
          </p>
          <head type="h3" xml:id="i-3iNjHsUV2TXGDrFVxSSJ9w">
            Satsa på kvinnors arbetsmiljö
          </head>
          <p xml:id="i-C7GPFeG9WqH4japQaQPZ9B">
            Ett hållbart arbetsliv i de kvinnodominerade yrkena inom hälso-
            och sjukvård samt vård och omsorg är kanske en av våra viktigaste
            jämställdhetsfrågor. Vi kan inte ha en omsorg och sjukvård som
            gör personalen sjuk. Det är dags att vi uppvärderar kvinno­dominerade
            yrken genom en systematisk satsning på hållbara villkor och arbetsmiljö
            för dem som arbetar inom vård- och omsorgsyrken. Vi vill att Arbetsmiljöverket
            ska kunna utdöma vite även för en dålig psykosocial arbetsmiljö.
          </p>
          <head type="h3" xml:id="i-BCSnSkLna5wtK362pcykyu">
            Krafttag mot mäns våld mot kvinnor, våld i nära relationer och
            hedersförtryck
          </head>
          <p xml:id="i-Wnao3G4VXpmvDfqZRxrYyF">
            Mäns våld mot kvinnor, våld i nära relationer och hedersförtryck
            är oacceptabelt. Sam­hället behöver göra mer för att förhindra
            det. Landets kvinnojourer och civilsamhället behöver stabil och
            långsiktig finansiering. De behöver utökade resurser och möjlighet
            till mer långsiktig planering. Arbetet mot hedersförtryck ska
            vara bra och likvärdigt i hela landet. Kvinnor som behöver gömma
            sig ska få ett starkare skydd. Vi måste vända perspektivet och
            se till att det är förövaren och inte offret som begränsas. Miljöpartiet
            vill att kommunerna, i samverkan med regioner och Polismyndigheten,
            säkerställer att varje kvinna som lämnar en våldsam relation ges
            en samlad ingång till samhällets stöd – en dörr ut ur våldet.
            Det ska räcka med en kontakt för att få det stöd som behövs: doku­mentation
            av skador, vittnesmål, personskydd, skyddat boende, traumabehandling,
            hjälp med barnens situation och skolgång samt insatser från socialtjänsten
            och vården.
          </p>
          <p xml:id="i-FGgYSt6RBWr48axHqLCoMD">
            Att leva med skyddade personuppgifter ger ofta negativa ekonomiska
            konsekvenser för de våldsutsatta kvinnorna, med extra kostnader
            för dubbla boenden, svårighet att hitta ett nytt arbete, nekad
            sjukpenning m.m. Detta är fullständigt oacceptabelt. Vi behöver
            ge dessa kvinnor och barn rimliga förutsättningar för en skälig
            levnadsstandard. Miljöpartiet vill inrätta ett särskilt stöd för
            personer som lever med skyddade person­uppgifter. Dessa särskilda
            medel kan sökas av individen och användas för de akuta kostnader
            som uppstår på grund av den skyddade identiteten.
          </p>
          <p xml:id="i-MgEWpDPugd49yBu1QxLj4P">
            Att olika typer av våld hör ihop är väl belagt. Sambandet mellan
            våld mot djur och våld mot partner, barn och äldre är fastlagt.
            Flera länsstyrelser i landet arbetar med frågan, där Länsstyrelsen
            i Västmanland har kommit längst. Det arbetssättet behöver spridas
            över landet till alla länsstyrelser. Det behövs också fler kvinnojourer
            som kan ta emot djur på sina boenden då den utsatte i ett våldsamt
            förhållande ofta inte vill lämna våldsutövaren eftersom våld mot
            djuret, eller hot om våld mot djuret, ofta används som utpressning
            för att den våldsutsatte inte ska våga lämna förhållandet.
          </p>
          <head type="h2" xml:id="i-PdmHHP9RdpkqxWPmuAxZyV">
            Kultur
          </head>
          <p xml:id="i-C24KC5eMUwzbjZJUMwaE4A">
            Kulturpolitiken ska ha utgångspunkt i den konstnärliga friheten
            och yttrandefriheten och stimulera en mångfald av kulturella uttryck.
            Kulturen ska ges förutsättningar, värde och kraft utan att politiken
            försöker styra dess innehåll eller form. Den fria konsten bryter
            ny mark och utmanar invanda mönster och föreställningar.
          </p>
          <p xml:id="i-2RAoHS6FUfCpbvrpuB55XT">
            Coronapandemin slog hårt mot kulturen. Politiken behöver samla
            kraft för att genom­föra en storskalig och långsiktig satsning
            på kulturens återstart. Vi vill bygga tillbaka ett starkare kulturliv
            som fler har tillgång till – i hela landet.
          </p>
          <p xml:id="i-SPbBEzNSNjcsgjSj11xYYi">
            Kulturskapares ekonomiska och sociala villkor behöver förbättras
            och upphovsrätten moderniseras. Villkoren för kreativa och kulturella
            näringar behöver stärkas och kultur­ens finansiering breddas och
            stärkas. Miljöpartiet vill införa möjlighet till avdrag för investeringar
            i och sponsring av kultur. Vi vill genomföra ett kulturarvslyft
            för att öka tillgängligheten till kulturarvet, både genom upprustning
            av fysiska miljöer och genom en satsning på digitaliseringen.
          </p>
          <p xml:id="i-Xp29aNGfU46C1Vb5ky7429">
            Barns kultur ska särskilt värnas. Vi vill satsa på barns kultur
            i skolan med beman­nade skolbibliotek och estetiska ämnen i alla
            gymnasieprogram. Statens insatser för kulturskolan och folkbiblioteken
            ska stärkas.
          </p>
          <head type="h2" xml:id="i-2JbbggoRx4K2xaDnbaKX3L">
            Medier och demokrati
          </head>
          <p xml:id="i-VwZrgEx178ASEunJdBYczz">
            Den svenska demokratin är stark och livskraftig, men vi får aldrig
            ta den för givet. Vi får aldrig ge upp arbetet för att fler ska
            engagera sig i demokratin. Fler unga ska få möjlighet att vara
            med och påverka, och därför bör 16-årsgräns för rösträtt införas,
            i ett första steg på prov i svenska kommuner.
          </p>
          <p xml:id="i-N4emNB6JAnRsvSQecZJf2M">
            Fria medier fyller en oumbärlig funktion i ett demokratiskt samhälle.
            Alla människor, oavsett var i landet, ska ha tillgång till allsidig
            nyhetsförmedling av hög kvalitet. Vi vill ytterligare stärka förutsättningarna
            för oberoende granskande journalistik och fortsätta att bygga
            bort s.k. vita fläckar, områden med svag journalistisk bevakning.
            Public services breda uppdrag ska finnas kvar.
          </p>
          <p xml:id="i-G9QrAAgPgWMNegybDHdiHL">
            Det fria ordet ska värnas, i Sverige och globalt. Miljöpartiet
            vill se en ny samlad strategi för ökad motståndskraft mot hot
            och hat, ett bättre rustat rättsväsen och stöd till opinionsbildare,
            journalister och andra som utsätts. Vi vill ställa större krav
            på internet­plattformar och skärpa straffen när journalister och
            andra som utövar sin yttrandefrihet utsätts. Arbetet mot antidemokratiska
            och våldsbejakande aktörer behöver stärkas.
          </p>
          <head type="h2" xml:id="i-8scF8UZjqJ7WbAKvEPAnTx">
            Idrott
          </head>
          <p xml:id="i-9Kabx5ABWkcPuPyuQT36eS">
            Föreningslivet är en bärande samhällskraft. Vi vill förenkla
            för ideella organisationer så att det blir lätt för människor
            att ge av sin fritid till det gemensamma. Stöd och villkor för
            det demokratiska föreningslivet ska vara långsiktiga och tydliga.
          </p>
          <p xml:id="i-2SycpVypfbWB3jnPeKJtt5">
            Idrotten stärker folkhälsan och ger människor ett socialt sammanhang.
            Det är särskilt viktigt att barn och unga har rättvisa möjligheter
            att utöva idrott. Vi vill stärka insatserna för att alla barn
            och unga tidigt i livet ska få möjlighet till rörelse och idrott
            som ett naturligt inslag i sin uppväxt, i skolan och på fritiden.
            Ett brett utbud av fritidsaktiviteter är viktigt för att ta vara
            på alla barns intressen, stärka folkhälsan i alla åldrar och arbeta
            förebyggande mot segregation och utanförskap. Alla ska kunna delta
            på sina villkor oavsett bakgrund och funktionsvariation.
          </p>
          <p xml:id="i-HiTG6u8ydSiNAVcpzqZxUF">
            Naturen är en viktig plats för oss människor. Vi mår bra av att
            vara i naturen. Under pandemin blev värdet av närheten till naturen
            tydligt. Många sökte sig ut i naturen, ofta i närområdet. Friluftslivets
            förutsättningar behöver säkras och utvecklas så att fler får möj­lighet
            till ett aktivt friluftsliv. Det behövs platser för rörelse, idrott,
            friluftsliv och övriga föreningslivet – i städer, i mindre orter,
            på landsbygden och i glesbygd. Tillgången på lokaler och anläggningar
            ska vara jämställd och jämlik. Vi vill inrätta en särskild fond
            för att ge kommunerna bättre stöd i planering och byggande av
            anläggningar. Vi vill att alla ska ha möjlighet att utöva idrott
            och fritidsintressen på lika villkor. Stöden ska utformas jämställt
            och det offentliga ska vara en förebild i jämställd sponsring
            och stöd till elitsatsningar.
          </p>
          <head type="h2" xml:id="i-E56SyFmnKfu7PB6Gz4XWXB">
            Landsbygderna
          </head>
          <p xml:id="i-WWf6q5Rm1ugozQ6ecFabhM">
            I Miljöpartiets vision om ett långsiktigt hållbart samhälle har
            landsbygderna en nyckelroll – ekologiskt, socialt och ekonomiskt.
            Levande och utvecklade landsbygder är en förut­sättning för att
            vi ska kunna möta framtidens utmaningar. Det handlar om produktion
            av livsmedel, vatten, biologisk mångfald, energi, turism, kulturlandskap,
            teknikutveckling och gröna näringar. Vi vill säkerställa goda
            förutsättningar för människor att bosätta sig, arbeta, leva och
            driva företag i våra lands- och glesbygder.
          </p>
          <p xml:id="i-KRfEzXEeYwFuZzbUWjYeks">
            I dag finns en obalans mellan stad och landsbygd och det är stor
            skillnad i tillgång till arbetstillfällen, utbildning, offentlig
            service, kollektivtrafik, mobiltäckning och bred­band. Miljöpartiet
            vill driva en rättvis landsbygdspolitik som tar hänsyn till de
            lokala förutsättningarna. Sveriges självförsörjning ska öka och
            alla människor måste ges möj­lighet till delaktighet i samhällsbygget.
            Vi vill stärka lokal demokrati och lokal förvalt­ning.
          </p>
          <p xml:id="i-GHuVDrUW4AgZL1dHdnVDqk">
            Samhället står inför en stor grön omställning. Klimatomställningen
            måste vara rättvis.
          </p>
          <head type="h3" xml:id="i-K9NMR6argEJwZjhc2sXv9N">
            Ge landsbygderna förutsättningar att bli motorn i klimatomställningen
          </head>
          <p xml:id="i-8opxVZutvy1Ea8FT3SF8i8">
            Hela Sverige behöver ställa om till fossilfrihet. För boende
            på landsbygden kan det vara dyrare och svårare att ställa om där
            avstånden till service och handel är långa. Lands­bygderna behöver
            därför erbjudas stärkt stöd i omställningen. Bilen ska användas
            där den behövs mest, och där ska man också kunna köra på el. Vi
            vill bygga 100 000 nya laddstolpar. Elbilsbonusen ska vara högre
            på landsbygden än i resten av Sverige. En skrotningspremie ska
            införas för att ge incitament att byta bort de mest energislukande
            fordonen.
          </p>
          <head type="h3" xml:id="i-KjAiRyokLPdKXUy1JkGG8p">
            Öka Sveriges och EU:s självförsörjning
          </head>
          <p xml:id="i-SgZavdim3oNwPbPkvVs3RX">
            Den senaste tidens förändring av säkerhetsläget har med tydlighet
            visat hur beroende vi är av handel för att tillgodose grundläggande
            behov i samhället. Samtidigt ser vi att förutsättningarna för
            jordbrukare att klara sig ekonomiskt blir allt sämre. Miljöpartiet
            vill att livsmedelsstrategin ska revideras och utvecklas så att
            inte bara självförsörjnings­graden av livsmedel kan öka utan också
            självförsörjningsgraden av de resurser som behövs för jordbruket,
            som energi, gödsel, foder, utsäde, arbetskraft m.m. Satsningen
            på Eldrimner, centrum för mathantverk, måste utökas från 2023
            och framåt. För att främja en robust och resilient livsmedelsförsörjning
            i hela landet behövs regionala insatser för ökad livsmedelsförädling.
            Miljöpartiet vill modernisera vattenförsörjningen i hela landet
            genom ett statligt va-kliv, riktat till små kommuner på landsbygden.
            Frågan om att minska sårbarheten i jordbruket är inte en strikt
            fråga för Sverige. Det behövs samlade strategier för att hela
            EU ska klara av att ersätta den fossila energi och konstgödsel
            som importerats från Ryssland och Belarus.
          </p>
          <head type="h2" xml:id="i-5qrqHbTtzecyEqmnt9FzB7">
            Lika rätt, antidiskriminering och nationella minoriteter
          </head>
          <p xml:id="i-Wdq3GVbSrCheLJRbn4SfcW">
            Många människor i Sverige drabbas av rasism och främlingsfientlighet
            i sin vardag. Det har vuxit fram ett debattklimat där fördomar
            och enskilda personers handlingar läggs till grund för slutsatser
            och generaliseringar om hela grupper. Rasistiska kommentarer,
            hot och hat som tidigare endast fördes fram i extrema sammanhang
            sprids nu dagligen i kommentarsfält i sociala medier. Det är olagligt
            och oacceptabelt och måste motverkas så att vi får ett likvärdigt
            samhälle för alla.
          </p>
          <p xml:id="i-VUJM5LFYqMwK9Mm3vKs4r9">
            Lika rättigheter för alla borde vara en självklarhet. För Miljöpartiet
            är det grund­läggande att alla människor ska behandlas lika, oavsett
            kön, könsidentitet eller köns­uttryck. Oavsett din ålder, var
            du kommer ifrån, vem du älskar, vad du tror på eller om du har
            en funktionsnedsättning – allas rätt är lika rätt.
          </p>
          <p xml:id="i-DBjEgt8kuWBKWdkNS5X4xv">
            I Sverige har vi ett urfolk, samerna, och ytterligare fyra nationella
            minoriteter – judar, romer, tornedalingar och sverigefinnar. Det
            betyder ett särskilt åtagande från samhällets sida att se till
            att barnen kan lära sig sitt språk i skolan eller att äldre får
            tala sitt språk när svenskan inte räcker till. Att ha tillgång
            till sitt språk och sin kultur är en rättighet som ska vara självklar.
            Vi vill införa nationella minoritetsspråk i skolan, inrätta språkcentrum,
            öka finansieringen till kultursatsningar och ge Giron Sámi Teáhter
            ett nationellt uppdrag.
          </p>
          <head type="h3" xml:id="i-GBnMekTWj9U27gNv8yMjwz">
            Återbördande av samiska kvarlevor och offergåvor
          </head>
          <p xml:id="i-UtVPpPHrTvBwtFUgK49RYJ">
            Samerna har rätt till sin kultur och sin historia. Kvarlevor
            och offergåvor finns i olika samlingar och på museer runt om i
            landet. Processen för återbegravning och repatriering är komplicerad
            och kostsam. Det stora problemet med repatriering av såväl samiska
            kvarlevor som samiska föremål är ekonomiska resurser. Det är orimligt
            att det samiska folket ska behöva finansiera det staten har tagit
            ifrån dem under villkor vi aldrig skulle acceptera i dag. Det
            behöver göras möjligt för även mindre museer att ta emot och tillgängliggöra
            samiska föremål för en bredare allmänhet.
          </p>
          <head type="h3" xml:id="i-4QAsHhAi1W3RuHDWApPEpk">
            Stärk hbtqi-personers rättigheter
          </head>
          <p xml:id="i-748QuH3CK5D2AtNjwraDVj">
            Alla barn ska ha samma rätt till trygghet, möjligheter och respekt,
            oavsett hur deras familj ser ut. Heteronormen råder fortfarande
            alltför ofta i familjepolitiken. Vi vill anpassa familjepolitiken
            så att den blir mer könsneutral och stärka rättigheterna för stjärnfamiljer
            liksom för transpersoner. I dag är fortfarande lagstiftningen
            inte anpassad för transpersoner och icke-binära personer. Det
            är hög tid att vi får på plats den nya könstillhörighetslag som
            utretts noga och vars lagförslag lades fram medan Miljöpartiet
            ännu var i regering. Vi vill se att lagen kommer på plats före
            mandatperiodens slut. Lagen skulle underlätta vad som bokstavligt
            kan beskrivas som livsavgörande utveck­ling för transpersoner,
            med utdragna processer som ofta innebär att livet sätts på paus
            och medför ett stort lidande under lång tid. Det ska inte krävas
            medicinsk behandling för att få sin könstillhörighet erkänd juridiskt.
            Utöver en ny könstillhörighetslag vill Miljöpartiet också införa
            ett tredje juridiskt kön, så att de som varken identifierar sig
            som man eller kvinna ska få ett erkännande i juridisk mening.
          </p>
          <head type="h1" xml:id="i-V3okhhyRxsSVeZ2uwkYvZg">
            8 En stark och trygg välfärd
          </head>
          <head type="h2" xml:id="i-MgfzZyeeg5kFchg4DB7sbs">
            Folkhälsa och sjukvård
          </head>
          <p xml:id="i-5PedhTa6tCXAFMSe6kAqcq">
            I dag finns stora hälsoskillnader i befolkningen. Var i Sverige
            du bor, var i världen du är född och vilken utbildningsnivå du
            har avgör risken för att drabbas av sjukdomar. Många gånger får
            kvinnor sämre vård och behandling än män. Det är oacceptabelt.
          </p>
          <p xml:id="i-BZ2fzZvP77MkdsS4vR3K9j">
            Personalen inom vården har under coronapandemin gett allt och
            mer därtill. Arbets­villkoren måste förbättras för att se till
            att fler vill arbeta inom vården. Trots de enorma insatserna har
            annan vård fått stå tillbaka, vilket har skapat en stor mängd
            uppskjuten vård. Miljöpartiet anser att satsningar på vårdpersonal,
            läkemedel och sjukvårdsutrust­ning är kloka investeringar. De
            långa köerna till behandling måste bort. Den nära vården måste
            stärkas och ska vara navet i en framtida sjukvård där patienten
            sätts i centrum.
          </p>
          <head type="h2" xml:id="i-6e8nDatH1PTeAaMVPFGMSE">
            Förbättra sjukförsäkringen
          </head>
          <p xml:id="i-WGCcVbQr8JPy8C2JLW2G5">
            Sjukförsäkringen måste förbättras och förstärkas. Den som drabbas
            av sjukdom och inte kan arbeta måste kunna lita på sjukförsäkringen.
            Där det går ska det finnas tillräckligt med tid för att kunna
            komma tillbaka i arbete. Vi vill avskaffa karensdagen.
          </p>
          <head type="h3" xml:id="i-YGLjWm1baMgWhtSoX5zFD3">
            Tänderna är en del av kroppen
          </head>
          <p xml:id="i-Gs6ioaTpCZ2CLJTnqAd295">
            Många människor kan i dag inte gå till tandläkaren på grund av
            de kostnader det med­för. Det är oacceptabelt i ett välfärdsland
            som Sverige att inte tillgängliggöra en god munhälsa för alla.
            I dag ser vi hur ojämlikhet och klasskillnader gör att människor
            går med dåliga tänder. Det finns inga goda skäl att särbehandla
            en del av kroppen i den allmänna sjukförsäkringen. Det är också
            dumt, för en dålig munhälsa påverkar också resten av kroppen negativt.
            Sverige har råd med en god tandvård för alla. Miljöpartiet vill
            därför att tandvården omfattas av samma högkostnadsskydd som all
            annan sjuk­vård.
          </p>
          <head type="h3" xml:id="i-9zTDw5prVbfa5BehesqwUJ">
            Förstärk förlossningsvården
          </head>
          <p xml:id="i-Ax9Q4agmzHxTXQmd9Yg9FR">
            Att man ska kunna föda barn på ett tryggt sätt i hela landet
            tycker vi är en självklarhet. Det är därför oacceptabelt att förlossningsvården
            för vissa är otillgänglig och under­bemannad. Vi vill se en förstärkning
            av förlossningsvården med fler vårdmodeller, vårdalternativ och
            vårdmiljöer. Arbetet mot förlossningsskador måste skalas upp.
            Många barnmorskor flyr dessutom yrket i dag. Den utvecklingen
            måste vändas. I den riktade lönesatsning vi vill se på högkvalificerade
            kvinnodominerade yrken finns barnmorskorna med.
          </p>
          <head type="h3" xml:id="i-B1QHL3VMYC3JHLgRJZtk3Y">
            Inför en folkhälsolag
          </head>
          <p xml:id="i-DKcCn3uQuQ3rQ28gch4g5c">
            Vi vill se ett starkt folkhälsoarbete för en god livskvalitet
            genom hela livet. Det är viktigt att förebygga ohälsa, både genom
            att förbättra livsvillkor såsom utbildning och minskade luftföroreningar
            och genom bättre levnadsvanor. I dag finns stora hälsoskillnader
            i befolkningen. Var i landet du bor, var i världen du är född
            och vilken utbildningsnivå du har avgör risken att drabbas av
            sjukdomar. Många gånger får kvinnor sämre vård och behandling
            än män. Det är hög tid att Sverige inför en folkhälsolag för att
            förstärka folk­hälsoarbetet och utjämna olikheterna samt tydliggöra
            de olika beslutsnivåernas ansvars­områden för folkhälsa.
          </p>
          <head type="h3" xml:id="i-XUHVTTotvkCGVPJaUhgGWf">
            Bättre samordning mellan BVC och socialtjänst
          </head>
          <p xml:id="i-RCviaXqAwXYVSe3AHdoM98">
            Vi vill stärka det förebyggande arbetet hos alla de samhällsaktörer
            som tidigt möter barn och unga för att identifiera riskfaktorer
            och kunna sätta in åtgärder tidigt. Det är viktigt att nå en effektiv
            samverkan mellan MVC, BVC, förskola, skola och socialtjänst i
            detta arbete.
          </p>
          <head type="h3" xml:id="i-3V95dB3a1zawPm4S2TcFfh">
            Utrota barnfattigdomen
          </head>
          <p xml:id="i-KsYfAtZpUuqJoArnGeDpGY">
            Barnfattigdom är ett av de största samhällsproblemen i Sverige.
            För att vända utveck­lingen vill vi tillsätta en nationell kommission
            för bekämpning av barnfattigdom. Kommissionen ska utgå från ett
            barnrättsperspektiv och behandla både trygghets­systemen och kompensatoriska
            åtgärder direkt riktade till barnen. Vi vill att barn ska få utrymme
            att vara delaktiga i processen och att barns åsikter ska beaktas
            i framtagandet av åtgärder.
          </p>
          <head type="h3" xml:id="i-Q5qXoKo9t682fXxAJssfiD">
            Ge ökade resurser till vårdkompetensrådet
          </head>
          <p xml:id="i-KLMHXjxFsoeZMc4WNbrkAn">
            Behovet av personal med rätt kompetens är stort inom hälso- och
            sjukvården. Personal­bristen skapar en ökad arbetsbelastning,
            vilket leder till överansträngning och ytterligare kostnader.
            Sedan 2019 finns ett nationellt vårdkompetensråd med uppdrag att
            långsiktigt samordna, kartlägga och verka för att effektivisera
            kompetensförsörjning av personal inom vården. De behöver ökade
            resurser och en ny modell för samverkan så att även yrkes- och
            professionsorganisationerna involveras i högre grad.
          </p>
          <head type="h2" xml:id="i-F9zG3xaRhJ4RgiycJQRUp4">
            Skola och utbildning
          </head>
          <p xml:id="i-LwQPF5GEDAjuyEucGiJxGH">
            Skolan ska ge alla elever lika goda möjligheter, oavsett var
            de kommer ifrån, oavsett vilka föräldrar de har och oavsett elevernas
            styrkor och intressen. Miljöpartiet vill ge skolan mer resurser
            och se till att resurserna i högre utsträckning fördelas efter
            behov.
          </p>
          <p xml:id="i-AXuXNt7Zv4swdc8R2sxPWq">
            Man ska kunna studera på högskola eller universitet oavsett var
            man kommer ifrån i samhället och landet. Miljöpartiet vill göra
            det enklare att ta steget att studera vidare genom att förbättra
            studenters bostadssituation och ekonomiska trygghet. Vi värnar
            också om en likvärdig och hög kvalitet i utbildningen på landets
            alla lärosäten.
          </p>
          <head type="h3" xml:id="i-HKB77NTGt7KESNeRUMHZNS">
            Nej till vinstutdelande aktiebolag i skolan
          </head>
          <p xml:id="i-RoPSCeMuvigWo6xCgwQHGV">
            Våra skattepengar ska inte gå till aktiebolags vinster. Vinster
            i välfärden ska stanna i välfärden. Därför hör aktiebolag med
            vinstsyfte inte hemma i skolan. Miljöpartiet vill att vinster
            i skolföretag bara ska kunna återinvesteras i verksamheten.
          </p>
          <head type="h3" xml:id="i-2mdkGfUoyJ4Wa6h3zMBvuQ">
            Ett fritt och rättvist skolval
          </head>
          <p xml:id="i-7y5emcLc7vAS27iVA7QhxV">
            Miljöpartiet vill inrätta ett gemensamt antagningssystem för
            alla skolor, där ingen ska kunna paxa plats på förhand. Alla barn
            ska få samma chans att gå i önskad skola, oavsett föräldrarnas
            inkomst, utbildningsnivå eller adress. För att komma till rätta
            med problemet att skolor väljer bort vissa elever tror vi att
            det är nödvändigt med ett gemen­samt och transparent system som
            administreras av Skolverket. Vår utgångspunkt är att eleverna
            ska kunna välja skola, men skolor ska inte få välja elever.
          </p>
          <head type="h3" xml:id="i-6DuGmnserZrEXTH81No5dF">
            En bättre skola för alla
          </head>
          <p xml:id="i-C8Fzk2TyBa3KLuqBdk11Cv">
            Skolan ska vara en inkluderande miljö och ge förutsättningar
            till alla barn att lära sig. Vi vill bygga ut elevhälsan och se
            bemannade skolbibliotek på alla skolor. Vi vill även förstärka
            undervisningen i modersmål, inte minst i de nationella minoritetsspråken.
          </p>
          <head type="h3" xml:id="i-Xz6YJiVjzkfM8fduHmYaRg">
            Jämlikhetsmiljarder till förskolan
          </head>
          <p xml:id="i-WJ6kXgPRyc4tMgd2f4gMcZ">
            Miljöpartiet vill inrätta ett likvärdighetsbidrag för förskolan,
            liknande det vi redan har drivit igenom för skolan. Fullt utbyggt
            ska det komma alla förskolor till del men fördelas utifrån ett
            socioekonomiskt index. Dessa jämlikhetsmiljarder som måste till
            ska kunna användas till att både anställa fler pedagoger, höja
            lönerna, erbjuda personalen bättre kompetensutveckling och öka
            tillgången på specialpedagoger, allt utifrån de lokala behoven.
          </p>
          <p xml:id="i-LvVQJbm9Gx4tpzNRmahg1X">
            Vi vill också att alla barn som inte går i förskolan aktivt ska
            erbjudas en förskole­plats varje år från tre års ålder och att
            kommunerna ska följa upp de barn mellan tre och fem år som inte
            tar del av förskolan.
          </p>
          <head type="h3" xml:id="i-Uk8xPmayDTFHM5TSj98wHc">
            Bättre ekonomi för studenter
          </head>
          <p xml:id="i-QCmVgysCUhdbW6m3JYqKkw">
            Den som väljer att plugga vidare ska kunna klara sig ekonomiskt.
            När Miljöpartiet satt i regeringen drev vi igenom en höjning av
            studiebidraget med 300 kronor och såg till att studenter med särskilda
            skäl får sjukskriva sig på deltid. Vi vill jobba vidare för att
            alla studenter ska omfattas av a‑kassa och sjukförsäkring på samma
            villkor som de som jobbar. Vi vill höja studiemedlen med ytterligare
            300 kronor i månaden. Det ska också gälla över sommaren i år för
            att ge studenter bättre möjligheter att klara de snabbt stigande
            priserna.
          </p>
          <head type="h3" xml:id="i-DJqvxgjeWhW4UsgnEgzr8r">
            Livslångt lärande
          </head>
          <p xml:id="i-CNZAjPfiHUryH8H541G6Dt">
            En arbetsmarknad i förändring kräver en utbildnings- och arbetsmarknadspolitik
            som ger människor goda möjligheter att välja en ny väg i karriären
            mitt i livet. Utöver det omställningsstudiestöd som parterna har
            kommit överens om vill Miljöpartiet utöka antalet studiemedelsberättigade
            veckor för dem som återvänder till studier senare i livet.
          </p>
          <head type="h2" xml:id="i-FYHdpgTGGHagmejjRsP9Dm">
            Bostad
          </head>
          <p xml:id="i-FJE2uUEVKoqTRahSreSXWW">
            Alla har rätt till en bostad, ett tryggt hem. Miljöpartiets bostadspolitik
            motverkar segregation och hemlöshet och minskar klimatutsläppen.
            Bostadsbristen är ett stort problem både för individer och för
            samhället i stort. Vi vill att det byggs bostäder som kan efterfrågas
            av fler, inte minst av unga, studenter, äldre och stora familjer.
            Den som har för låga inkomster för att efterfråga en bostad på
            marknadens villkor ska få möjlighet till det genom bostadsbidragssystemet.
            Det befintliga beståndet av bostäder kan utnyttjas mycket mer
            effektivt genom att vi gör det lättare för människor att flytta.
          </p>
          <head type="h3" xml:id="i-DYNcYQ5rWtQnT7iKbtB2MJ">
            Bygg mer bostäder för fler människor
          </head>
          <p xml:id="i-GFBRXUqXVpj1ApDXVDkc37">
            Bygg mer bostäder till fler genom statliga stöd med särskilt
            fokus på bra hyresrätter med rimliga hyror. Vi vill införa ett
            startlån för unga, stimulera byggemenskaper och kollektiva boendelösningar,
            förenkla så att fler kontor kan omvandlas till bostäder och ge
            statliga lånegarantier till byggande i delar av landet där bostadsmarknaden
            är svagare. Vi vill även återinföra energieffektiviseringsstödet
            för flerbostadshus samt återinföra och utveckla investeringsstödet
            med minimikrav utifrån livscykelperspektiv.
          </p>
          <head type="h3" xml:id="i-8gTSuRmRcCtVtD8KUfmwDS">
            Ett tryggt hem
          </head>
          <p xml:id="i-9Lxf4DZN41EU1GjVW6dm9T">
            Vi behöver sänka tröskeln till en god bostad så att fler utifrån
            egen förmåga klarar av att efterfråga en egen bostad. Vi behöver
            också se till att samhället finns där den enskilde inte har förutsättningarna.
            I båda fallen behövs ett nationellt ansvar; det räcker inte med
            att olika aktörer jobbar vidare på sitt håll. Vi vill ha en nationell
            strategi som samlar relevanta aktörer likt modellen som finns
            i Finland. Vi behöver se till att fler kommuner tar sitt bostadsförsörjningsansvar,
            att boendemodellen Bostad först kraftigt utökas och att man ser
            över möjligheterna att tillskapa en nationell bostadsstiftelse.
          </p>
          <p xml:id="i-2T6VSPhta7nNfNvjkxRQCh">
            Vi behöver också tillförlitlig statistik som tydligt visar på
            hur situationen för hem­lösa utvecklas över tid. Vi vill att bostadsbidragen
            blir ändamålsenliga och att de går att söka också som inneboende.
            Vi vill utreda systemet för boplikt för att unga människor ska
            kunna bo kvar i turistsamhällen där husen annars blir alltför
            dyra.
          </p>
          <head type="h3" xml:id="i-YAWgbWCarzxiQWR4dWMQEr">
            Minska klimatpåverkan från byggsektorn
          </head>
          <p xml:id="i-FJ8CGgXvuhFzoNCtcS3YVR">
            Byggsektorn står för en femtedel av utsläppen av växthusgaser
            inom Sverige. Vi vill göra det lättare att bygga fler hus i trä.
            För att kraftigt minska klimatpåverkan och användningen av nya
            naturresurser från byggsektorn vill vi sätta bindande krav på
            minskade utsläpp från byggnadens hela livstid, dvs. under byggtid,
            användning och rivning. Klimatdeklarationer är bra, men gränsvärden
            måste införas omgående och de måste utökas så att mer omfattas.
            Vi vill stimulera såväl småskaligt som storskaligt återbruk i
            byggsektorn.
          </p>
          <head type="h2" xml:id="i-9xny65cUZRnFQpqi2Kkx79">
            Rättssäkerhet och trygghet
          </head>
          <p xml:id="i-7KA2Xk7VnJJiY2KrzMUZFE">
            Även om det totalt är färre som utsätts för brott har den grova
            brottsligheten i Sverige blivit mer synlig och påtaglig – inte
            minst den organiserade brottsligheten och det grova våldet. Vi
            vill angripa kriminaliteten från två håll. Tryggheten ska öka,
            brottsbekämp­ningen måste skärpas och kriminella ska ställas till
            svars för sina brott. Samtidigt ska vi strypa gängens återväxt
            genom att satsa på förebyggande arbete där hela samhället involveras.
            Våldet mot kvinnor tar sig många uttryck. Samhället måste kraftsamla
            och motverka dem alla, oavsett om det rör sig om hedersrelaterat
            våld och förtryck eller våld i nära relationer. Vi måste prioritera
            barn som utsätts för våld eller som tvingas bevittna våld mot
            en anhörig.
          </p>
          <head type="h3" xml:id="i-JkjNtSgAoi5MLHcTu6o9w7">
            Rätt polis på rätt plats
          </head>
          <p xml:id="i-UPNYri5Cyb4oKEiRoUKrbw">
            Polisens kompetens ska användas på ett förnuftigt sätt. Uppgifter
            som kan utföras av civila handläggare ska inte belasta polisutbildad
            personal. Vi ser att det behövs mer pengar för att anställa administrativ
            personal inom polisen. Vi vill därför göra en riktad satsning
            på detta så länge behovet finns.
          </p>
          <head type="h3" xml:id="i-3XojZkfrXrnuqGZft1ruT2">
            Insatser för barn i riskzonen för kriminalitet
          </head>
          <p xml:id="i-Ba5BTNjuWD2NAXTvMPDZbi">
            Kriminalitet stoppas bäst långt innan någon kommit i närheten
            av att begå brott. En samhällsekonomiskt effektiv åtgärd för att
            komma till rätta med kriminalitet är att satsa på sociala insatser
            för barn som befinner sig i riskzonen. Det finns framgångsrika
            satsningar såväl i Sverige som utomlands som vi behöver sprida
            och utveckla, där staten ska vara med och delfinansiera.
          </p>
          <head type="h3" xml:id="i-HE5oN5timmxzHpJdxY4ZEw">
            Mer stöd till brottsoffer
          </head>
          <p xml:id="i-QQdauHiWmUNAU8DhBe6Da">
            Den som har utsatts för brott ska möta kompetenta myndigheter
            och ha en rak väg till brottsskadeersättning. Miljöpartiet vill
            se över systemet för ersättning och stöd till brottsoffer för
            att stärka offrets ställning. Detta gäller inte minst unga och
            de som utsatts för våld i nära relation, sexualbrott och hedersbrott.
          </p>
          <head type="h2" xml:id="i-Tpsbtd3d1XLKtseQJp1Y9x">
            Pension
          </head>
          <p xml:id="i-UBcp1gUeMMxdxhGp1449dW">
            Befolkningen i Sverige blir allt äldre, vilket ställer högre
            krav på pensionssystemet. Samtidigt är det tydligt att man inom
            vissa yrken orkar jobba längre upp i åldrarna, medan man inom
            andra yrken behöver gå i pension tidigare. Oavsett ska man kunna
            leva på sin inkomst när man går i pension. Den allmänna pensionen
            behöver höjas, med fokus på de lägsta pensionerna.
          </p>
          <head type="h3" xml:id="i-8RdWgr9r2YyTFMUfaZ5s5x">
            Mer jämställda pensioner
          </head>
          <p xml:id="i-XKBA2w2z12hKLxStyGpYzU">
            Kvinnor har lägre pensioner än män och det är en följd av ett
            ojämställt arbetsliv, och det är där de långsiktiga insatserna
            behöver göras. Som en konsekvens av de ojämställda pensionerna
            är en stor andel pensionärer med låg inkomst kvinnor. Att höja
            de lägsta pensionerna är därför en viktig jämställdhetsreform
            som underlättar livet för många kvinnor med låga inkomster. Miljöpartiet
            vill att garantitillägget görs om till en perma­nent höjning av
            garantipensionerna. Ett sätt att hantera en ojämställd arbetsmarknad
            som rör på sig för långsamt är att medge möjligheten att skriva
            över pensionsrätter mellan partner. Vi vill utöka denna rättighet
            till sambor för att fler ska kunna göra sina pensioner mer jämställda.
          </p>
          <head type="h3" xml:id="i-UueZm7PaZfTTjmY4Hh48Ux">
            Hållbara pensioner
          </head>
          <p xml:id="i-8bNFFD3Ym23BbVuEcuKWjZ">
            AP-fonderna förvaltar tusentals miljarder kronor, och hur dessa
            pengar placeras spelar stor roll. Våra pensionspengar ska förvaltas
            föredömligt och inte bidra till att förstöra miljön, värma upp
            klimatet eller exploatera människor. Under tiden Miljöpartiet
            satt i regeringen gjordes kraftiga förbättringar, men vi vill
            se ytterligare skärpta och enhetliga krav för alla AP-fonderna
            för att nå längre. Hållbarhet ska vara likställt med kravet på
            avkastning.
          </p>
          <head type="h1" xml:id="i-HcL3AXYZ8Skb2FpKZLzpfQ">
            9 En fredlig och rättvis omvärld
          </head>
          <p xml:id="i-93KfqzyHPoHW1TuJ1j7L2y">
            Klimatet, miljöförstöringen, utrotningen av den biologiska mångfalden,
            pandemier, krig och konflikter – vår tids stora utmaningar är
            ofta globala och gränsöverskridande och kräver gemensamma ansträngningar
            för att stoppas. Det säkerhetspolitiska läget är instabilt och
            konfliktfyllt och det är oroligt på flera platser i världen.
          </p>
          <p xml:id="i-EUuvSKDaKoB58TznVoZeaz">
            Rysslands invasion av Ukraina gör att säkerhetsläget försämrats
            dramatiskt i vårt närområde. Den europeiska säkerhetsordningen
            är ifrågasatt. Ett demokratiskt land i Europa har blivit invaderat
            av en auktoritär stat som försöker frånta landet sin rätt till
            frihet och självbestämmande. Putins krigföring har också redan
            nu resulterat i att miljontals människor tvingats på flykt, antingen
            inom Ukrainas gränser eller till när­liggande länder, däribland
            Sverige. Vi ser redan hur bränslepriser och matpriser stiger.
            Ryssland och Ukraina är världens största exportörer av vete, och
            vi riskerar nu en global svältkatastrof. De länder som drabbas
            är ofta de som redan är hårt ansatta av konflikter, fattigdom
            och klimatförändringar. Redan syns protester i länder som Jemen
            och Sudan där människor som redan är på gränsen till svält nu
            drabbas av ännu högre matpriser. Tyvärr ser vi att klyftorna i
            världen bara ökar nu när ekonomin tar fart igen. Nu mer än någonsin
            behöver världen kraftsamla för att tillsammans möta utmaningarna.
          </p>
          <p xml:id="i-KK1jDCdGkisegeZ9edNcSY">
            De globala hållbarhetsmålen i Agenda 2030 och Parisavtalet om
            klimatet ger politiken vägledning och innehåll. Det är mål vi
            satt upp tillsammans och som vi måste öka ansträngningarna för
            att nå. Tyvärr har coronapandemin gjort att utvecklingen går bakåt
            i stället för framåt.
          </p>
          <p xml:id="i-JK4V79kQZsj5uD8Goi7oTf">
            Utöver att världens välståndsutveckling nu har stannat av är
            demokratin i världen satt under stark press. En stor del av världens
            människor lever i dag i länder där demokratin är på tillbakagång.
            Journalister, politiker och människor som försvarar miljön och
            mänskliga rättigheter trakasseras, förföljs och mördas. Hets och
            hat förgiftar samhällsdebatten. Polariseringen ökar. Demokratiska
            processer undergrävs och de ekonomiska klyftorna ökar. Mänskliga
            rättigheter, jämställdhet och inte minst sexuell och reproduktiv
            hälsa och rättigheter (SRHR) begränsas alltmer. Samtidigt ser
            vi hur människor världen över, ofta med kvinnor och unga i främsta
            ledet, samlas på gatorna och organiserar sig kring gemensamma
            krav på mer inkludering, mänskliga rättigheter, hejdade klimatförändringar,
            ansvar från ledare, minskad korruption och mer demokrati.
          </p>
          <head type="h2" xml:id="i-NPV6HpC3VjyNu7kXUBcEV2">
            Fred och säkerhet
          </head>
          <p xml:id="i-M5jyAB36Pq892BzfHGWq9F">
            Fred och säkerhet skapas främst genom satsningar på demokrati,
            jämställdhet, jämlik­het, fungerande välfärd och starkt civilsamhälle.
            Sverige ska vara en internationell röst för demokrati, fred och
            mänskliga rättigheter. Vi ska bidra till global nedrustning och
            inte exportera krigsmateriel till krigförande länder, diktaturer
            eller länder som kränker mänskliga rättigheter. Den politik som
            rör totalförsvar och säkerhet bör förankras i breda överenskommelser.
            För oss gröna kommer freden främst. Krig innebär alltid att människor
            – både civila och stridande – dödas, skadas, lemlästas och traumatiseras.
            Familjer splittras och barn blir föräldralösa. Samhällen raseras,
            liksom livsnödvändig infrastruktur och många människors försörjningsmöjligheter.
            Krig och väpnade konflikter är ett av de största hindren för att
            minska fattigdom och ge förutsättningar för en hållbar utveckling
            i världen.
          </p>
          <head type="h3" xml:id="i-3shvTtnSk6b9FpX71yPUgu">
            Det militära försvaret
          </head>
          <p xml:id="i-LAJTSe1ARZ2DnpCQxCTZJY">
            Vi behöver stärka vår militära försvarsförmåga över tid. Det
            innefattar alla delar som flygvapnet, armén, marinen och de gemensamma
            förbanden. Det är viktigt att fokusera på uthållighet över tid
            och att vår försvarsförmåga generellt höjs. Samtidigt är ett väl
            fungerande militärt försvar helt avhängigt ett väl fungerande
            civilt försvar och därför behöver det tillföras både mer medel
            och mer personal till det civila försvaret.
          </p>
          <head type="h3" xml:id="i-A5ruEiVFFHffmRJ8NtJndx">
            Satsa på det civila försvaret
          </head>
          <p xml:id="i-HanjeJZaPSaHCbiUbWRqZi">
            Ett starkt civilförsvar ökar motståndskraften och möjligheten
            att stötta det militära försvaret. Vi vill satsa mer på att bygga
            upp en stark motståndskraft mot väpnade angrepp såväl som mot
            pandemier, effekterna av klimatförändringarna och natur­katastrofer.
            Vi vill också stärka Kustbevakningen.
          </p>
          <head type="h3" xml:id="i-6j5JdsWRfEWPHwJhKKY4JR">
            Inför en civiltjänstgöring
          </head>
          <p xml:id="i-TGgDVX4bQK3aFSp4raFmgM">
            Som en del i att förstärka det civila försvaret vill vi införa
            civiltjänstgöring som kompletterar den militära värnplikten. Det
            är en civil värnplikt som är inriktad på att stärka upp samhället
            i händelse av en kris, vilket kan gälla allt från skogsbränder
            och större olyckor till att stärka upp vården under en pandemi.
          </p>
          <head type="h3" xml:id="i-H39nyD6uc98R74yAbiVe9z">
            Beredskap
          </head>
          <p xml:id="i-7fUAXjY2EcSS5qcneLsnTH">
            I en föränderlig värld behöver samhället ha beredskap för en
            rad olika händelser. Vi vet inte när eller var effekterna av klimatförändringarna
            slår till eller naturkatastrofer eller pandemier inträffar, men
            vi behöver vara beredda på att möta dem när så sker. Under en
            längre tid har beredskapen i Sverige monterats ned till förmån
            för slimmade just-in-time-leveranser och snabb lageromsättning,
            och konsekvenserna blev förödande när det nya coronaviruset nådde
            Sverige. Det vi vill ska stå starkt i en kris måste byggas starkt
            i vardagen.
          </p>
          <p xml:id="i-3gFoKfDHrpXWSaFtyDjnv6">
            Vi behöver ha en beredskap för katastrofer i klimatförändringarnas
            spår, pandemier och andra tänkbara händelser samt en organisering
            som klarar oväntade händelser. Lagerhållning av kritiska varor,
            sjukvårdsmateriel bl.a. måste byggas upp igen. För att kunna hålla
            tillräckligt flexibla och omfattande lager behöver ansvaret för
            lagerhåll­ningen ligga på nationell nivå och näringslivet behöver
            involveras.
          </p>
          <head type="h2" xml:id="i-PR4LWAf3hmnErkYvNJukA1">
            Global utveckling och rättvisa
          </head>
          <p xml:id="i-BoUvKz2xgi4UYTN7PpVwBt">
            De senaste decennierna har allt fler människor lyfts ur extrem
            fattigdom, människors hälsa har förbättrats och fler barn har
            fått tillgång till utbildning. Coronapandemins konsekvenser för
            världen riskerar att backa denna utveckling flera decennier i
            många länder. Världen behöver nu gemensamt hitta vägar till utveckling
            mot en värld som är mer jämlik, jämställd och hållbar.
          </p>
          <p xml:id="i-X799WFfsJCpEMgxS3sjmEp">
            Grunden för svenskt internationellt utvecklingssamarbete är att
            förbättra förutsätt­ningarna för människor i fattigdom och förtryck.
            Det är vad internationell solidaritet innebär. Miljöpartiet vill
            ställa skarpare krav på Sveriges och EU:s handelspolitik för att
            driva på det globala klimatarbetet, bevara biologisk mångfald,
            främja demokrati och mänskliga rättigheter och minska de globala
            klyftorna. Det ska vara en konkurrens­fördel, inte en nackdel,
            att bidra till att de globala hållbarhetsmålen nås. Vi vill införa
            en global, hög, koldioxidskatt.
          </p>
          <head type="h3" xml:id="i-GTmhdEatwBxmETR7sifGyt">
            Mer pengar till biståndet
          </head>
          <p xml:id="i-BHeh2L3mmzH7XgFaSMwy9o">
            Svenska biståndspengar gör stor skillnad för människor runt om
            i världen. De senaste årens kriser har varit allra tuffast mot
            redan fattiga länder och det är deras invånare som drabbats hårdast
            av pandemin och de ökade råvarupriserna. Mer stöd behövs och vi
            ska ha en biståndsbudget där målet är 1,25 procent av BNI. Genom
            ökat fokus på sänkta utsläpp och klimatanpassning kan krisberedskapen
            höjas och nöden lindras. Men i stället för att satsa mer har regeringen
            aviserat stora avräkningar på biståndet för att i stället betala
            svenska kommuner för mottagande av de som flyr från Ukraina. Det
            är självklart att vi ska ta emot de som flyr, men lika självklart
            är det att inte ta de pengarna från biståndet som behövs för att
            bygga en mer klimatsmart, jämställd, jämlik och fredlig väg. Avräkningarna
            från biståndet ska minimeras.
          </p>
          <head type="h2" xml:id="i-4A43Dg7kdYwjrrC9SzLeaX">
            Migration och integration
          </head>
          <p xml:id="i-RSfkTnTfTSzNzwiuhmYuuT">
            Aldrig förr har så många människor varit på flykt i världen som
            nu. Miljöpartiets vision är en värld där alla människor har en
            möjlighet att flytta men ingen tvingas fly. Där är vi inte i dag.
            Krig och konflikter ökar när kampen om de otillräckliga resurserna
            hårdnar. Klimatförändringarna skapar nya orsaker till att människor
            måste fly. Rätten att söka asyl är en mänsklig rättighet och måste
            försvaras. Fler länder behöver ta ett större ansvar för att ta
            emot flyktingar och vi vill att Sverige tillsammans med andra
            EU-länder förbinder sig att öka antalet kvotflyktingar. Människor
            som kommer till Sverige ska ges rätt att snabbt inkluderas i samhället.
            När migranter snabbt kan komma i arbete och bidra är det bra,
            för dem, men det bygger också Sverige starkare som land. Nyanländas
            rättigheter behöver stärkas, inte begränsas, och barn på flykt
            behöver särskilt prioriteras.
          </p>
          <p xml:id="i-Df5NVxtXU5yqwC8s97mduQ">
            Miljöpartiet vill på allvar bryta segregationen och genomföra
            kraftfulla satsningar på skolor, fritidsaktiviteter och jobb.
            För att bryta boendesegregationen vill vi bygga fler hyresrätter
            med rimliga hyror i höginkomstområden och fler bostadsrätter och
            småhus i låginkomstområden. Här behöver fler kommuner vara med
            och ta sitt ansvar. Det ska inte finnas några områden där de boende
            upplever att de måste flytta för att få en chans.
          </p>
          <head type="h3" xml:id="i-EGjFRXRSm3ANVS2jdtsUFX">
            Höj dagersättningen för asylsökande
          </head>
          <p xml:id="i-C1Jw9rBWwJ8YHkS6PoREeE">
            Miljöpartiet vill höja dagersättningen för asylsökande. Dagersättningen
            har inte höjts sedan 1994, samtidigt som hyrorna och priserna
            på varor har stigit. Dagens ersättning, 71 kronor per dag för
            en ensamstående vuxen, är orimligt låg. Asylsökande måste ha möjlighet
            att leva ett drägligt liv under tiden de väntar på beslut.
          </p>
          <head type="h3" xml:id="i-VdPaUvQce23wRxeZDfgydF">
            Ge dem som flytt från Ukraina möjligheter till ett bra liv i
            Sverige
          </head>
          <p xml:id="i-HWxtPYd54cY19BeGarX3cQ">
            Miljöpartiet vill att de ukrainare som omfattas av massflyktsdirektivet
            och har fått tillfälligt uppehållstillstånd ska omfattas av samma
            regler som asylsökande som beviljas uppehållstillstånd. De ska
            ha rätt till boende i en kommun och till etableringsinsatser såsom
            etableringsersättning, svenskundervisning och hjälp med att hitta
            ett arbete och utbildning. De ska också ha samma rätt till vård.
          </p>
        </div>
        <div type="motSignatures">
          <list>
            <item xml:id="i-GfDFa6XENiTBrGhpS7xDrv">
              Per Bolund (MP)
            </item>
            <item xml:id="i-NiJwcj9aFE9QuuQaENxqHt">
              Janine Alm Ericson (MP)
            </item>
            <item xml:id="i-VFj42zEbUJGiLWtp1cuPwM">
              Leila Ali-Elmi (MP)
            </item>
            <item xml:id="i-LX1cYK4CV9KqpSSB4yChTA">
              Elisabeth Falkhaven (MP)
            </item>
            <item xml:id="i-WAet8SLCMWyvWZMWWJR4qx">
              Maria Ferm (MP)
            </item>
            <item xml:id="i-MwN8QCBgLxPehpNsgocLKS">
              Margareta Fransson (MP)
            </item>
            <item xml:id="i-W3k29GjMmpUsqVKFYseqiH">
              Maria Gardfjell (MP)
            </item>
            <item xml:id="i-6mfYQznCdMJne3FPyEvUF3">
              Axel Hallberg (MP)
            </item>
            <item xml:id="i-DHC2PTeyqb2xPLyNwSQNKs">
              Camilla Hansén (MP)
            </item>
            <item xml:id="i-XuKkBWm6unv5SzwgZtA4D4">
              Annika Hirvonen (MP)
            </item>
            <item xml:id="i-GUz8mVpeW1JdKM48J2surT">
              Emma Hult (MP)
            </item>
            <item xml:id="i-P1bfj6ez35kaDbVL4YyPb6">
              Rasmus Ling (MP)
            </item>
            <item xml:id="i-UzMySop7xqgKTtwKB5qcNt">
              Martin Marmgren (MP)
            </item>
            <item xml:id="i-3EFDHNkLf8G2cVHNDasbMq">
              Amanda Palmstierna (MP)
            </item>
            <item xml:id="i-V4bVgAKrRYausXC6ngrK31">
              Anna Sibinska (MP)
            </item>
            <item xml:id="i-6kRakEZJHDrkZXZP1EbxEk">
              Lorentz Tovatt (MP)
            </item>
          </list>
        </div>
      </div>
    </body>
  </text>
</TEI>
