<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-SfU-02595">
  <teiHeader>
    <fileDesc>
      <titleStmt>
        <title>En fungerande sjukförsäkring</title>
        <author corresp="i-DthTyR9U9R8S6NVcPNcNQA">av Ida Gabrielsson m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:2595 av Ida Gabrielsson m.fl. (V)</title>
          <idno type="rdwebb">H9022595</idno>
          <rs type="number">2595</rs>
          <orgName type="comitteeAbbreviation">SfU</orgName>
          <ref type="dokument_url_text">http://data.riksdagen.se/dokument/H9022595/text</ref>
          <ref type="dokument_url_html">http://data.riksdagen.se/dokument/H9022595</ref>
          <ref type="dokumentstatus_url_xml">http://data.riksdagen.se/dokumentstatus/H9022595</ref>
          <ref type="docx">http://data.riksdagen.se/fil/C2A51FEC-2E37-438E-9DF3-45CE492A3A73</ref>
          <ref type="pdf">http://data.riksdagen.se/fil/A8A9CFF0-DD11-4EB9-BF3B-63AEB360CF68</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-DthTyR9U9R8S6NVcPNcNQA</idno>
            <name>Ida Gabrielsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Xte2hVf6qgEgJA6sWB1cDH</idno>
            <name>Malcolm Momodou Jallow</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Xbq1HVkxhCYVmfPLN63HRo</idno>
            <name>Daniel Riazat</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-EgXqeVnPhVAxu5tLpK9F8M</idno>
            <name>Vasiliki Tsouplaki</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-7xdxK8VTeKZhBxMRWgZzJY" type="signed"/>
        <correspContext corresp="i-7xdxK8VTeKZhBxMRWgZzJY">
          <note type="signatory" corresp="i-DthTyR9U9R8S6NVcPNcNQA"/>
          <note type="signatory" corresp="i-Xte2hVf6qgEgJA6sWB1cDH"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-Xbq1HVkxhCYVmfPLN63HRo"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-EgXqeVnPhVAxu5tLpK9F8M"/>
        </correspContext>
        <correspAction type="submitted" xml:id="i-JvE4eoJUWnSRH3BookLfQ4">
          <date when="2021-10-04"/>
          <time when="10:27:09"/>
        </correspAction>
        <correspAction type="reviewed" xml:id="i-31ECX4QMk7pmFA4Hnbf61j">
          <date when="2021-10-04"/>
          <time when="13:05:44"/>
        </correspAction>
        <correspAction type="referred" xml:id="i-Rsi9mz3tiHKyFUNr8xTe4F">
          <date when="2021-10-14"/>
        </correspAction>
        <correspAction type="assigned" xml:id="i-K6tti7m6UyLdXELPyt7ifc">
          <date when="2022-10-05"/>
          <time when="11:48:26"/>
        </correspAction>
        <correspContext corresp="i-K6tti7m6UyLdXELPyt7ifc">
          <ref type="assignedTo">Socialförsäkringsutskottet</ref>
        </correspContext>
        <correspAction type="behandlas_i" xml:id="i-SQCvrWsygzSVBFVHfhk4k3"/>
        <correspContext corresp="i-SQCvrWsygzSVBFVHfhk4k3">
          <ref type="uppgift">2021/22:SfU5</ref>
          <ref type="ref_dok_id">H901SfU5</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SfU5</ref>
          <ref type="ref_dok_titel">Angiven yrkesgrupp - åtgärder för en begriplig sjukförsäkring</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-Czz1TUSeA2sPj6cps2RC4o"/>
        <correspContext corresp="i-Czz1TUSeA2sPj6cps2RC4o">
          <ref type="uppgift">2021/22:SfU1</ref>
          <ref type="ref_dok_id">H901SfU1</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SfU1</ref>
          <ref type="ref_dok_titel">Utgiftsområde 10 Ekonomisk trygghet vid sjukdom och funktionsnedsättning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-NyMws6A7G4R1bsD3jpjSQ1"/>
        <correspContext corresp="i-NyMws6A7G4R1bsD3jpjSQ1">
          <ref type="uppgift">2021/22:SfU9</ref>
          <ref type="ref_dok_id">H901SfU9</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SfU9</ref>
          <ref type="ref_dok_titel">Riksrevisionens rapport om Försäkringskassans arbete med att förebygga sjukskrivning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-DmrmPxwjqD5gSn3HXZEKbt"/>
        <correspContext corresp="i-DmrmPxwjqD5gSn3HXZEKbt">
          <ref type="uppgift">2021/22:AU10</ref>
          <ref type="ref_dok_id">H901AU10</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">AU10</ref>
          <ref type="ref_dok_titel">Arbetsmiljö och arbetstid</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-KDpmznHvN4g7j2ox9uBMCD"/>
        <correspContext corresp="i-KDpmznHvN4g7j2ox9uBMCD">
          <ref type="uppgift">2021/22:SfU17</ref>
          <ref type="ref_dok_id">H901SfU17</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SfU17</ref>
          <ref type="ref_dok_titel">Socialförsäkringsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2021/22:2595 av Ida Gabrielsson m.fl. (V) En fungerande sjukförsäkring</div>
      </div>
      <div type="motBody">
        <div type="TOC" xml:id="i-NDFnhh3QdU3VrtRUY7C6vb">
          <head>
            1 Innehållsförteckning
          </head>
          <list>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Inledning
            </item>
            <item style="indent-level: 2">
              3.1 Bakgrund
            </item>
            <item style="indent-level: 1">
              4 Prevention
            </item>
            <item style="indent-level: 1">
              5 Ge upprättelse åt de utförsäkrade
            </item>
            <item style="indent-level: 1">
              6 Mål och ambitioner med sjukförsäkringen
            </item>
            <item style="indent-level: 1">
              7 Karensavdraget
            </item>
            <item style="indent-level: 1">
              8 Utredningar av sjukförsäkringspolitiken
            </item>
            <item style="indent-level: 2">
              8.1 Förändrat omställningskrav från 60 års ålder
            </item>
            <item style="indent-level: 2">
              8.2 Prövning vid dag 365 för att få förlängd sjukpenning
            </item>
            <item style="indent-level: 2">
              8.3 Starkare skydd för behovsanställda
            </item>
            <item style="indent-level: 2">
              8.4 Mer flexibel förläggning av arbetstid vid deltidssjukskrivning
            </item>
            <item style="indent-level: 2">
              8.5 Förändrat arbetsmarknadsbegrepp
            </item>
            <item style="indent-level: 2">
              8.6 Villkoren för sjuk- och aktivitetsersättning
            </item>
            <item style="indent-level: 2">
              8.7 Preventionsersättning och rehabiliteringspenning
            </item>
            <item style="indent-level: 2">
              8.8 Bättre stöd i sjukskrivnings- och rehabiliteringsprocessen
            </item>
            <item style="indent-level: 2">
              8.9 Utbyte av medicinska uppgifter
            </item>
            <item style="indent-level: 2">
              8.10 Stöd till de som utförsäkrats och uppbär försörjningsstöd
            </item>
            <item style="indent-level: 1">
              9 Rehabiliteringskedjan
            </item>
            <item style="indent-level: 1">
              10 Försäkrad i befintligt skick
            </item>
            <item style="indent-level: 1">
              11 Öka rätten att överklaga sjukförsäkringsärenden
            </item>
            <item style="indent-level: 1">
              12 Rätten att studera och pröva annat arbete
            </item>
            <item style="indent-level: 1">
              13 Arbetsgivarens ansvar att förebygga och rehabilitera
            </item>
            <item style="indent-level: 2">
              13.1 Behovet av en fungerande företagshälsovård
            </item>
            <item style="indent-level: 2">
              13.2 Möjligheter till vite och sanktioner mot arbetsgivare
            </item>
            <item style="indent-level: 2">
              13.3 Expertkonsultation vid återgång i arbete
            </item>
            <item style="indent-level: 2">
              13.4 Samlad kunskap om stöd för återgång i arbete
            </item>
            <item style="indent-level: 1">
              14 Försäkringskassans ansvar
            </item>
            <item style="indent-level: 2">
              14.1 Ge Försäkringskassan en samordningsskyldighet
            </item>
            <item style="indent-level: 2">
              14.2 Försäkringskassans samverkan med hälso- och sjukvården
            </item>
            <item style="indent-level: 1">
              15 Stärkta ekonomiska villkor
            </item>
            <item style="indent-level: 2">
              15.1 Höj taken och ersättningsnivåerna
            </item>
            <item style="indent-level: 3">
              15.1.1 Höj taket och ersättningsnivån i sjuk- och aktivitetsersättningen
            </item>
            <item style="indent-level: 3">
              15.1.2 Se över antagandeinkomsten
            </item>
            <item style="indent-level: 3">
              15.1.3 Se över sänkt ersättningsnivå efter 365 dagar
            </item>
          </list>
        </div>
        <div type="motProposal" subtype="förslag">
          <head xml:id="i-RjmYqSq9D9pRYjM2a637u">
            2 Förslag till riksdagsbeslut
          </head>
          <list style="ol">
            <item xml:id="i-EUeTK2ssBEPeRWTLcJaQRG">
              Riksdagen ställer sig bakom det som anförs i motionen om att
              regeringen bör tillsätta en kriskommission enligt beskrivningen
              ovan och tillkännager detta för regeringen.
            </item>
            <item xml:id="i-2Hnio7WMMG4q2EEpVzZBgA">
              Riksdagen ställer sig bakom det som anförs i motionen om att
              regeringen bör återkomma med förslag om att ta fram ett syfte
              för sjukskrivnings- och rehabiliteringsprocessen med lydelsen
              ”att individen ska återfå arbetsförmåga och därmed kunna återgå
              i, eller kunna söka, arbete samt säkerställas ekonomisk trygghet
              under processen” och tillkännager detta för regeringen.
            </item>
            <item xml:id="i-3Di84D95gBqNdiPGYpWVNi">
              Riksdagen ställer sig bakom det som anförs i motionen om att
              regeringen bör återkomma med förslag om ändringar i målet för
              utgiftsområde 10 till ”att ge ekonomisk trygghet vid sjukdom och
              ett effektivt stöd för att individen ska återfå arbetsförmågan
              och återgå i arbete” och låta det vägleda Försäkringskassans regleringsbrev
              och tillkännager detta för regeringen.
            </item>
            <item xml:id="i-Kw1PetmxWQQ4GqCAZtZXTE">
              Riksdagen beslutar att karensavdraget ska avskaffas.
            </item>
            <item xml:id="i-Gywv2EgmtXNVs6P7gAZQ4n">
              Riksdagen ställer sig bakom det som anförs i motionen om att
              regeringen bör återkomma med förslag om att en försäkrad som har
              fyllt 60 år ska få sin arbetsförmåga bedömd mot arbete hos arbetsgivaren
              oavsett hur länge hen har haft nedsatt arbetsförmåga och tillkännager
              detta för regeringen.
            </item>
            <item xml:id="i-JqPQMVomGR7GysjjK5PprW">
              Riksdagen ställer sig bakom det som anförs i motionen om att
              regeringen bör återkomma med förslag om att arbetsförmågan hos
              försäkrade som har fyllt 60 år ska bedömas i förhållande till
              (angett) normalt förekommande arbete som den försäkrade har erfarenhet
              av eller annat lämpligt arbete som är tillgängligt för den försäkrade,
              vid prövning av rätt till sjukersättning, och tillkännager detta
              för regeringen.
            </item>
            <item xml:id="i-Sbo6Ps2xHqdAM8p3wnM6d">
              Riksdagen ställer sig bakom det som anförs i motionen om att
              regeringen bör återkomma med förslag om att en arbetstagare som
              inte har en tillsvidareanställning bör få sin arbetsförmåga bedömd
              mot anställningen under de första 180 dagarna i sjukfallet, om
              det kan antas att hen skulle ha arbetat där om hen inte var sjuk,
              och tillkännager detta för regeringen.
            </item>
            <item xml:id="i-PVAFh3b1JUMy3EvgNfTxp2">
              Riksdagen ställer sig bakom det som anförs i motionen om att
              regeringen bör återkomma med förslag på mer flexibla regler avseende
              den möjliga omfattningen av en sjukskrivning och tillkännager
              detta för regeringen.
            </item>
            <item xml:id="i-HbkwqoLhCagunedPE4fMUD">
              Riksdagen ställer sig bakom det som anförs i motionen om att
              arbetsmarknadsbegreppet i sjuk- och aktivitetsersättningen ska
              ändras enligt betänkandet En sjukförsäkring med prevention, rehabilitering
              och trygghet (SOU 2021:69) och tillkännager detta för regeringen.
            </item>
            <item xml:id="i-SYdomxz3WEHjCBweo2NFFC">
              Riksdagen ställer sig bakom det som anförs i motionen om att
              regeringen bör återkomma med förslag om att kravet för att beviljas
              sjukersättning bör baseras på de treårsperioder som löper mellan
              att rätten till ersättning prövas och tillkännager detta för regeringen.
            </item>
            <item xml:id="i-HnHsNjvDa5ypdJ2mNzxZgx">
              Riksdagen ställer sig bakom det som anförs i motionen om att
              regeringen bör återkomma med förslag baserade på betänkandet En
              sjukförsäkring med prevention, rehabilitering och trygghet (SOU
              2021:69) och tillkännager detta för regeringen.
            </item>
            <item xml:id="i-RAMRwgCHzcrNqfpMd7XqfJ">
              Riksdagen ställer sig bakom det som anförs i motionen om att
              regeringen bör ge Försäkringskassan i uppgift att, inom ramen
              för sitt ansvar i 30 kap. SFB, bistå försäkrade som är i behov
              av stöd i kontakter med andra aktörer i sjukskrivnings- och rehabiliteringsprocessen
              i enlighet med betänkandet Tillsammans för en välfungerande sjukskrivnings-
              och rehabiliteringsprocess (SOU 2020:24), och detta tillkännager
              riksdagen för regeringen.
            </item>
            <item xml:id="i-FBQ2uuHN3zbHBQFFarEFJd">
              Riksdagen ställer sig bakom det som anförs i motionen om att
              regeringen bör utreda hur hälso- och sjukvårdens lämnande av medicinska
              uppgifter inom ramen för sjukskrivnings- och rehabiliteringsprocessen
              kan underlättas och tillkännager detta för regeringen.
            </item>
            <item xml:id="i-Xou6YE8MW21BriVgjHJfTu">
              Riksdagen ställer sig bakom det som anförs i motionen om att
              regeringen bör tillsätta en utredning med uppdrag att se över
              hur de individer som har medicinska begränsningar, saknar sjukpenninggrundande
              inkomst och uppbär försörjningsstöd kan få stöd att kunna återgå
              i eller få arbete och tillkännager detta för regeringen.
            </item>
            <item xml:id="i-QTPvESVTxJZg7ewqnPrhZH">
              Riksdagen ställer sig bakom det som anförs i motionen om att
              regeringen bör återkomma med förslag om att avskaffa rehabiliteringskedjan
              till förmån för en återgång till steg-för-steg-modellen, med nödvändiga
              ändringar, och tillkännager detta för regeringen.
            </item>
            <item xml:id="i-MHvy4cQjvVM7SJdPeDUwYf">
              Riksdagen ställer sig bakom det som anförs i motionen om att
              regeringen bör återkomma med förslag om förändringar i sjukförsäkringen
              som gör det möjligt att bedöma arbetsförmågan hos den försäkrade
              utifrån dennes befintliga skick och tillkännager detta för regeringen.
            </item>
            <item xml:id="i-KmNyewqyaHeGTVbLCaE3kZ">
              Riksdagen ställer sig bakom det som anförs i motionen om att
              regeringen bör återkomma med förslag om att stärka rätten till
              rättshjälp och tillkännager detta för regeringen.
            </item>
            <item xml:id="i-MofJu2aSuJ1BAqve1QKqEj">
              Riksdagen ställer sig bakom det som anförs i motionen om att
              regeringen bör återkomma med förslag om utvidgad rätt till studier
              under rehabiliteringen och tillkännager detta för regeringen.
            </item>
            <item xml:id="i-DDpdPH7qihBYcJxbdHPjeM">
              Riksdagen ställer sig bakom det som anförs i motionen om att
              regeringen bör utreda hur återgången till arbete efter sjukskrivning
              kan underlättas genom anställningar med statligt stöd och tillkännager
              detta för regeringen.
            </item>
            <item xml:id="i-BwFFu6yfUCKJbhscmivi9b">
              Riksdagen ställer sig bakom det som anförs i motionen om att
              regeringen bör återkomma med förslag om att stärka arbetsgivarnas
              drivkrafter att hålla sjukfrånvaron nere och tillkännager detta
              för regeringen.
            </item>
            <item xml:id="i-7RfPuxLHEeNNN6K9XFDBGJ">
              Riksdagen ställer sig bakom det som anförs i motionen om att
              regeringen bör återkomma med förslag om att stärka arbetsgivarens
              skyldighet att konsultera en expertresurs vid återgång i arbete
              genom reglering i 30 kap. 6 § SFB, enligt betänkandet Tillsammans
              för en välfungerande sjukskrivnings- och rehabiliteringsprocess
              (SOU 2020:24), och tillkännager detta för regeringen.
            </item>
            <item xml:id="i-PUPV4L7ikVS7x4yvyyAo6g">
              Riksdagen ställer sig bakom det som anförs i motionen om att
              regeringen bör ge Myndigheten för arbetsmiljökunskap i uppdrag
              att samla in, sammanställa och sprida kunskap om arbetsplatsinriktat
              stöd för återgång i arbete och tillkännager detta för regeringen.
            </item>
            <item xml:id="i-PFS4w2dtKPsaW1HEpPknjZ">
              Riksdagen ställer sig bakom det som anförs i motionen om att
              regeringen bör återkomma med förslag om att ändra Försäkringskassans
              samordningsansvar till en samordningsskyldighet och tillkännager
              detta för regeringen.
            </item>
            <item xml:id="i-7AqT7AvNKUJqe22L7CW6HJ">
              Riksdagen ställer sig bakom det som anförs i motionen om att
              regeringen bör återkomma med förslag om att behandlande läkares
              bedömningar och läkarintyg från denne ska uppvärderas och att
              samordningen mellan sjukvården och Försäkringskassan ska förstärkas
              och tillkännager detta för regeringen.
            </item>
            <item xml:id="i-jRtc2L4hhVPxSoKb1UuXX">
              Riksdagen beslutar att taket i sjuk- och aktivitetsersättningen
              ska höjas till tio prisbasbelopp och ersättningsnivån ska höjas
              till 70 procent av antagandeinkomsten.
            </item>
            <item xml:id="i-EFLZyiJnpj7XHpjAwgBt2N">
              Riksdagen ställer sig bakom det som anförs i motionen om att
              regeringen bör genomföra en översyn av modellen för beräkning
              av antagandeinkomst och tillkännager detta för regeringen.
            </item>
            <item xml:id="i-HMVNAQqUcjnLk14usiRM7Z">
              Riksdagen ställer sig bakom det som anförs i motionen om att
              regeringen bör se över regelverket som innebär sänkt ersättning
              vid dag 365 i en sjukskrivning och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-JdU9pQFUPgbKPiNHnwjN3">
            3 Inledning
          </head>
          <p xml:id="i-C6b6AZAyEv7Xp9mjNnpVk2">
            Alla kan bli sjuka. Alla har därför intresse av en bra sjukförsäkring.
            Den svenska sjuk­försäkringen bygger på att personer som drabbas
            av sjukdom som gör dem oförmögna att arbeta fortsatt kan ha en
            rimlig ekonomisk situation samt få stöd att komma tillbaka till
            arbete. Socialförsäkringen, och särskilt sjukförsäkringen, är
            central i jämlikhets­politiken. Den fördelar resurser mellan människor
            utifrån förmåga och efter behov samt mellan de olika livsfaser
            vi går igenom. Robusta generella trygghetssystem minskar också
            framväxten av privata sjukförsäkringar.
          </p>
          <p xml:id="i-NgmG4Hg6aexjS3GDiDGNeQ">
            Coronapandemin har påmint oss om att vi alla kan bli sjuka och
            om vikten av system som ger ekonomisk trygghet vid sjukdom. Pandemin
            har också visat på de ödesdigra konsekvenser sjuknärvaro kan få
            och hur låga ersättningsnivåerna i sjukförsäkringen är. Dessa
            insikter har lett till tillfälliga satsningar på en förstärkt
            sjukförsäkring.
          </p>
          <p xml:id="i-TKGUqVDfS4Hwr7hNZffxM2">
            För att sjukförsäkringen ska fungera måste den vara behovsstyrd.
            Under senare tid har andra ambitioner och målsättningar kommit
            att styra sjukförsäkringens funktion. Ambitionerna att minska
            statens kostnader för sjukförsäkringen har lett till att sjuka
            misstänkliggörs och att systemen stramats åt. I stället för att
            satsa på det förebyggande arbetet, ett mer hållbart arbetsliv
            och rehabilitering – vilket enligt en samlad forskarkår är det
            som behövs för att komma åt de ökande sjuktalen – har såväl borgerliga
            som socialdemokratiskt ledda regeringar riktat udden mot de sjuka.
            De återkommande vittnes­målen om hur uppenbart sjuka och arbetsoförmögna
            människor utförsäkras med de mest hårresande motiveringar kan
            inte längre anses utgöra enskilda fall. Det rör sig om allvarliga
            och strukturella systemfel som måste åtgärdas omedelbart. När
            människor tvingas ut i ett arbetsliv de inte klarar av, på en
            arbetsmarknad där de inte hittar någon plats – med fattigdom som
            följd – tvingas ytterligare kostnader på kommunerna, anhöriga
            och den närmsta familjen.
          </p>
          <p xml:id="i-MqyLsGwU2A8jsCQj9UmW3R">
            Vänsterpartiet menar att detta är ovärdigt ett välfärdsland som
            Sverige. Det finns ingen motsättning mellan en robust sjukförsäkring
            som ger stöd och trygghet åt den som är sjuk och ett samhälle
            där människor mår bra, arbetar och bidrar till det gemensamma
            efter förmåga. Tvärtom är den trygghet som en fungerande sjukförsäkring
            ger en förut­sättning för ett sådant samhälle. Därför behövs en
            ny sjukförsäkring som lever upp till de krav vi alla bör kunna
            ställa på den.
          </p>
          <head type="h2" xml:id="i-GCZroqwHfYyzfbUcarPFv6">
            3.1 Bakgrund
          </head>
          <p xml:id="i-UJyMFhuc4patzb4BCvbKRp">
            Den borgerliga regering som styrde Sverige mellan 2006 och 2014
            försämrade sjuk­försäkringen drastiskt. Försämringarna motiverades
            med att man ville ”minska bidrags­beroendet” och ”minska utanförskapet”.
            2008 genomförde regeringen en sjukförsäkrings­reform som bl.a.
            innebar att en s.k. rehabiliteringskedja med fasta tidsgränser
            för när arbetsförmågan skulle prövas infördes. Dessutom infördes
            en bortre tidsgräns i sjuk­försäkringen, den s.k. stupstocken.
            Efter 2,5 år (914 dagar) skulle det inte finnas någon möjlighet
            att vara fortsatt sjukskriven, med begränsade undantag. Reformen
            fick omfattande konsekvenser. Totalt skulle 100 000 personer bli
            utförsäkrade, omkring 10 000 personer hann med att nå den bortre
            tidsgränsen två gånger, och läkare slog larm om att svårt sjuka
            inte fick sjukpenning.
          </p>
          <p xml:id="i-HKW92aBwboC67K7jaqMZsY">
            Den borgerliga regeringens argument om att sjukförsäkringen överutnyttjades
            motsades av en rad arbetslivsforskare. De slog bl.a. fast att
            85 procent av den ökande sjukfrånvaron berodde på att fler var
            sjukskrivna längre, snarare än att fler blev sjuk­skrivna. Detta
            förklarades med att systemen för rehabilitering på arbetsplatserna
            under­minerats, bl.a. till följd av besparingarna inom företagshälsovården.
            1993 hade de statliga stöden till företagshälsovården dragits
            in. Dessutom hade möjligheten till lönesubven­tionerade anställningar
            för sjukskrivna anställda försvunnit några år tidigare.
          </p>
          <p xml:id="i-AHk99M59XVLK2HMtiquV7d">
            Under krisåren på 1990-talet drog arbetsgivarna ner på resurser
            som tidigare hade funnits för omställningslösningar. Sammantaget
            ledde dessa förändringar till att det blev svårare för sjukskrivna
            att komma tillbaka till arbetslivet och att de långa sjukskrivning­arna
            ökade.
          </p>
          <p xml:id="i-C7aiQVaDCgkpiW9TXy3aqH">
            En annan förklaring till de ökade sjuktalen presenterades av
            Töres Theorell, professor vid Karolinska institutet. Han pekade
            på det allt mer slimmade arbetslivet, ett högre arbetstempo från
            början av 1990-talet och en bit in på 2000-talet i kombination
            med att vissa grupper fick försämrade möjligheter att påverka
            sin arbetssituation. Han nämner särskilt kvinnor anställda i kommuner
            och landsting (numera regioner). I en artikel i Läkartidningen
            2011 slog han fast: ”Att bortse från förändringarna i arbetsmiljön
            under 1990-talet som en viktig orsak till de ökade långtidssjukskrivningarna
            särskilt bland kvinnor anställda i kommuner och landsting måste
            anses vara ett stort misstag.”
          </p>
          <p xml:id="i-DSSf4eFL4j5JJ2kYGrQRG6">
            När S-MP-regeringen tillträdde 2014 lovade den att ta bort stupstocken.
            Löftet uppfylldes tillsammans med Vänsterpartiet i december 2015.
            Det var ett viktigt steg i att återupprätta en anständig sjukförsäkring.
            Tyvärr har regeringen varit ovillig att ta andra betydande steg.
            Rehabiliteringskedjan är kvar och regeringens styrning av Försäkrings­kassan
            med kvantitativa mål har fått svåra konsekvenser och mött hård
            kritik.
          </p>
          <p xml:id="i-AztXkM8LsKuC7Ag9mD1Ms1">
            Under hösten 2020 tog debatten om sjukförsäkringen fart på nytt.
            I oktober publicera­des boken Avslagsmaskinen av Niklas Altermark.
            Boken beskriver hur sjukförsäkringen fallerat och hur Försäkringskassans
            bedömningar brister på många sätt, bl.a. till följd av regeringens
            styrning av myndigheten och framför allt införandet av kvantitativa
            mål i sjukförsäkringen. På debattsidor förde forskare, fackförbund,
            drabbade och andra debattörer fram sin kritik. Uppdrag granskning
            sände tre avsnitt där sjukförsäkringen granskades, med hård kritik
            som följd. Utvecklingen av sjukförsäkringen har också kritiserats
            av Riksrevisionen, Inspektionen för socialförsäkringen (ISF) och
            statliga utredningar.
          </p>
          <p xml:id="i-HP97CahsGnA46wXn5yL1QU">
            Kritikerna pekar bl.a. på hur regeringens styrning av Försäkringskassan
            har lett till strängare bedömningar, framför allt vid dag 180.
            Under hösten kom också siffror som visade att andelen som utförsäkras
            vid dag 180 fyrdubblades mellan 2015 och 2020 och ökade från 29
            till 40 procent mellan 2019 och 2020. Ökningarna förklaras med
            att Försäkringskassan har infört vad de kallar för ”kvalitetssäkring”.
          </p>
          <p xml:id="i-HMu5rqRDAqzYfi6nseHtQK">
            Olika uppgifter angående hur många som utförsäkrats och nu lever
            på försörjnings­stöd har också kommit fram. Enligt tidningen Arbetet
            var omkring 13 procent av de som fick ekonomiskt bistånd i augusti
            2020 samtidigt sjukskrivna av läkare, och borde alltså i stället
            få sjukpenning. Det handlar om ca 18 000 människor. Enligt en
            debattartikel från 17 forskare som publicerades på DN Debatt rör
            det sig om över 22 000 personer. Enligt den nationella samordnaren
            för en välfungerande sjukskrivningsprocess rörde det sig om 27
            101 individer 2018. I den siffran inkluderas dock personer som
            väntade på beslut om sjukpenning eller hade otillräcklig sjukpenning.
            Samtidigt konstateras att det sannolikt rör sig om en underskattning
            och att det kan handla om dubbelt så många människor.
          </p>
          <p xml:id="i-Jmaun7Pv79UVG7p1RbdgxC">
            Därmed tvingas kommuner stå för kostnader som staten bör ta.
            När människor hamnar i fel system får de också fel sorts stöd.
            Förutsättningarna för att få ekonomiskt bistånd skiljer sig dramatiskt
            från de för att beviljas sjukpenning. För att få ekonomiskt bistånd
            måste man ha gjort allt man kan för att försörja sig på annat
            sätt, exempelvis sälja tillgångar som bil och boende och göra
            sig av med alla besparingar samt aktivt söka arbete. Av dessa
            anledningar undviker många att söka försörjningsstöd, och lever
            i stället på en partner eller andra anhöriga. Dessa människor
            syns inte i denna statistik.
          </p>
          <p xml:id="i-TuTmqDBF1VJBHYt16pfG3S">
            Att S-MP-regeringen inte tagit tag i frågan sedan den tillträdde
            2014 är obegripligt. Bilden av Sverige som ett land med starka
            och robusta välfärdssystem lever kvar, men i realiteten har vi
            halkat efter. Vid en jämförelse med övriga europeiska länder av
            de samlade offentliga transfereringarna (utgifter för socialförsäkringen,
            arbetslöshets­ersättningen och det ekonomiska biståndet) i förhållande
            till BNP kommer Sverige på 18:e plats. Vänsterpartiet vill ändra
            på detta och lägger i denna motion förslag för en bättre sjukförsäkring.
          </p>
          <head type="h1" xml:id="i-AqM6jstxs4fSuwvMHKnGtj">
            4 Prevention
          </head>
          <p xml:id="i-TUSXeKqLShR4uGbLYCoNur">
            För att sjuktalen ska hållas låga behöver ohälsan i samhället
            kopplad till arbetslivet tryckas tillbaka. Det krävs ett preventivt
            holistiskt arbete för att minska riskerna för ohälsa och att människor
            därmed hamnar i långa sjukskrivningsprocesser. Det finns i dag
            en rad sjukdomar relaterade till hur arbetslivet ser ut och utformas,
            och därför behöver reformer även på detta område ske. Vissa folkhälsosjukdomar,
            såsom hjärt-kärlsjukdomar och olika cancerformer, kommer delar
            av befolkningen att drabbas av.
          </p>
          <p xml:id="i-9tfqsqghB5wXkw9NFY73Vn">
            Hälso- och sjukvården behöver få möjlighet att rehabilitera patienter
            till ett fungerande liv innan en återgång till arbetslivet krävs.
            Här behöver insatser göras för att minska sjuktalen genom vård
            och rehabilitering, inte genom hårdare bedömningar av vem som
            är för sjuk för att arbeta.
          </p>
          <p xml:id="i-H7nFrXkxeChWKmAXRwZiJ4">
            Insatser behöver göras inom ytterligare områden. Det handlar
            om en förbättrad och mer hållbar arbetsmiljö, om minskad stress,
            en bättre fungerande och mer förebyggande hälso- och sjukvård
            samt ett mer jämställt och jämlikt samhälle där ansvaret för hem­arbete
            och familj fördelas mer lika. Vänsterpartiets politik för alla
            dessa områden ryms inte i denna motion. Här beskriver vi de åtgärder
            som behövs inom sjukförsäkringen.
          </p>
          <head type="h1" xml:id="i-LWbG6h79kRn7ydVvqdwgcW">
            5 Ge upprättelse åt de utförsäkrade
          </head>
          <p xml:id="i-5H6K3njF9A15tJYo6tai1d">
            Vänsterpartiet anser att de som har drabbats av bristerna i sjukförsäkringen
            ska få upprättelse. Såväl alliansregeringens som S‑MP-regeringens
            hantering av sjuk­försäkringen är ett oacceptabelt svek. För att
            ge upprättelse åt de drabbade ska en kris­kommission tillsättas.
            Kriskommissionen ska se över Försäkringskassans arbete och styrning
            gällande sjukförsäkringen, ge upprättelse åt dem som drabbats
            av den myndig­hetsutövning som brustit och lämna förslag om förbättringar.
            Kriskommissionen ska:
          </p>
          <list style="ul">
            <item xml:id="i-8WyRsaqMd5HBu73fkojqyo">
              Utreda Försäkringskassans arbetssätt och lämna förslag om förändringar
              i myndighetens arbete och regeringens styrning av den,
            </item>
            <item xml:id="i-WssRoTrcjFhejrFv5dQS9x">
              ta in forskningsexpertisen på området samt inhämta information
              från arbetsmarknadens parter och civilsamhället som organiserar
              de som själva drabbats,
            </item>
            <item xml:id="i-56qhrVaagFwW6qwkUHBecv">
              se över möjligheter till kompensation och återinträde i systemet
              för de som förlorat sin SGI p.g.a. generella brister i myndighetsutövningen,
            </item>
            <item xml:id="i-Q1DdTeLKoEMYX9M3xjPNvC">
              lämna förslag på hur SGI ska skyddas i framtiden kopplat till
              kraven på att stå till arbetsmarknadens förfogande,
            </item>
            <item xml:id="i-2gm88Q7U3RQRCmwZYMwKAJ">
              se över utförsäkringarna och deras konsekvenser sedan försämringarna
              av sjukförsäkringen som alliansregeringen genomförde 2008 samt
              ge upprättelse åt dem som drabbats och någon form av kompensation
              eller återinträde i systemet.
            </item>
          </list>
          <p xml:id="i-Ehoix7f1iT7DwZrzLcr3bi">
            Regeringen bör tillsätta en kriskommission enligt beskrivningen
            ovan. Detta bör riksdagen ställa sig bakom och ge regeringen till
            känna.
          </p>
          <head type="h1" xml:id="i-GtJPgG5GyuVc5RMjhNM9Ut">
            6 Mål och ambitioner med sjukförsäkringen
          </head>
          <p xml:id="i-JcZA51wcyyEoBrzbCutmb3">
            För att sjukförsäkringen ska fungera som avsett måste den vara
            behovsstyrd. Sedan alltför lång tid tillbaka har andra ambitioner
            och målsättningar kommit att styra sjukförsäkringens funktion.
            För Vänsterpartiet är det sjukdomarna, utbrändheten och stressen
            som är problemet, inte sjukskrivningarna. När övriga partier vill
            pressa ner sjuktalen vill vi förbättra människors hälsa, så att
            de inte behöver sjukskrivas.
          </p>
          <p xml:id="i-KyTfa8aKNFewHbbQioaVYJ">
            Ambitionerna att minska statens kostnader för sjukförsäkringen
            har lett till att sjuka misstänkliggörs och att systemen stramats
            åt. I stället för att satsa på det förebyggande arbetet, ett mer
            hållbart arbetsliv och rehabilitering – vilket enligt forskarkåren
            är det som behövs för att hålla sjuktalen nere – har såväl borgerliga
            som socialdemokratiskt ledda regeringar riktat udden mot de sjuka.
          </p>
          <p xml:id="i-DYRBfzbC86c43e1e64i7VY">
            Pandemin visar också på det orimliga i det av riksdagen beslutade
            målet för politikområdet och utgiftsområdet, ”att frånvaron från
            arbete på grund av sjukdom ska ligga på en långsiktigt stabil
            och låg nivå”. Vänsterpartiet menar att det aldrig kan vara sjukförsäkringens
            uppgift att kompensera för brister i arbetlivet, för pandemiutbrott
            eller andra faktorer som ligger utanför dess kontroll. Sjukförsäkringen
            ska ge ekonomisk trygghet till den som är för sjuk för att arbeta,
            och möjligheter till rehabilitering för återgång i arbete. Den
            ska inte dölja brister i arbetslivet eller sjukdomsutbrott genom
            att neka människor den ersättning de har rätt till.
          </p>
          <p xml:id="i-DPRtT8pCji5EidcTY7R8rA">
            Den 27 april 2020 lämnade den nationella samordnaren för en välfungerande
            sjukskrivningsprocess slutbetänkandet Tillsammans för en välfungerande
            sjukskrivnings- och rehabiliteringsprocess (SOU 2020:24). I betänkandet
            föreslås bl.a. att ett tydligt gemensamt syfte med sjukskrivnings-
            och rehabiliteringsprocessen formuleras och görs vägledande för
            alla aktörer i processen. Ett sådant syfte skulle kunna bidra
            till en mer långsiktig styrning av sjukförsäkringen, där Försäkringskassan
            blir mindre känslig för olika regeringars varierande målsättningar.
            Betänkandets föreslagna syfte lyder ”att individen ska återfå
            arbetsförmåga och därmed kunna återgå i, eller kunna söka, arbete”.
            Vänsterpartiet anser att ett syfte bör tas fram enligt den nationella
            samordnarens förslag, men att det också bör innehålla en formulering
            om ekonomisk trygghet.
          </p>
          <p xml:id="i-8hPzvYo8yR1TeoD52X5fsK">
            Regeringen bör återkomma med förslag om att ta fram ett syfte
            för sjukskrivnings- och rehabiliteringsprocessen med lydelsen
            ”att individen ska återfå arbetsförmåga och därmed kunna återgå
            i, eller kunna söka, arbete, samt säkerställas ekonomisk trygghet
            under processen”. Detta bör riksdagen ställa sig bakom och ge
            regeringen till känna.
          </p>
          <p xml:id="i-9dVqP8gpnUpZr9yQ8yVHbS">
            Vänsterpartiet anser att målet för politikområdet och utgiftsområde
            10 ska ändras till ”att ge ekonomisk trygghet vid sjukdom och
            ett effektivt stöd för att individen ska återfå arbetsförmågan
            och återgå i arbete”. Målet och syftet ska vara vägledande för
            regering­ens formuleringar i Försäkringskassans regleringsbrev
            som inte längre ska innehålla skrivningar om att hålla sjuktalen
            nere. Följande formulering ska därmed strykas ur nuvarande regleringsbrev:
            ”Försäkringskassans samlade arbete ska leda till att sjuk­penningtalet
            minskar långsiktigt …”
          </p>
          <p xml:id="i-MTgS2YwBoJKqY4SfLnpRvK">
            Regeringen bör återkomma med förslag om ändringar i målet för
            utgiftsområde 10 till ”att ge ekonomisk trygghet vid sjukdom och
            ett effektivt stöd för att individen ska återfå arbetsförmågan
            och återgå i arbete” och låta det vägleda Försäkringskassans regleringsbrev.
            Detta bör riksdagen ställa sig bakom och ge regeringen till känna.
          </p>
          <head type="h1" xml:id="i-KdK67TZRspzcw7shXM644N">
            7 Karensavdraget
          </head>
          <p xml:id="i-662NcjXbtLcbYHj9Xbtx59">
            Efter påtryckningar från bl.a. Vänsterpartiet meddelade regeringen
            den 13 mars 2020 att den tillfälligt skulle slopa karensavdraget.
            Förslaget lades fram i proposition 2019/20:132 Extra ändringsbudget
            för 2020 – Åtgärder med anledning av coronaviruset, som röstades
            igenom av riksdagen den 2 april 2020. Det visade sig senare att
            förslaget i praktiken inte innebär ett slopat karensavdrag utan
            en mindre kompensation för karensavdraget.
          </p>
          <p xml:id="i-F32MDfrxSmskosBhrxFaXo">
            Beslutet motiveras med att man vill att människor ska stanna
            hemma från arbetet när de är sjuka och därmed minska smittspridning
            under den pågående coronapandemin. Genom riksdagens beslut bemyndigas
            regeringen att under den pågående pandemin lämna föreskrifter
            om karens för att kompensera inkomstbortfallet som följer av karens­avdraget.
            Det nya regelverket gällde från början mellan 11 mars och 31 maj.
            Det har förlängts flera gånger och gäller nu till den 30 september
            2021.
          </p>
          <p xml:id="i-9vhqwHwmfqer5FXRQf4eWy">
            Till en början framställde regeringen förslaget som att det innebär
            ett slopat karens­avdrag. Det var så det beskrevs på regeringens
            hemsida och så regeringens företrädare talade om det i medier.
            Det var också utifrån den beskrivningen som Vänsterpartiet röstade
            för förslaget. I själva verket innebär regeringens föreskrifter
            en möjlighet för den enskilde att retroaktivt ansöka om ersättning
            för karens. Ersättningen uppgick till en början till 700 kronor
            för löntagare, men höjdes sedan till 804 och 810 kronor.
          </p>
          <p xml:id="i-M68wab2a7eYvRVbXB8ePr4">
            Regeringen motiverar konstruktionen med ett schablonavdrag med
            att man inte vill öka arbetsbördan hos Försäkringskassan som är
            hårt belastad i dessa tider. Eftersom staten står för hela sjuklönekostnaden
            under coronapandemin, och arbetsgivarna ersätts retroaktivt via
            skattekontot, är det svårt att se hur ett slopat avdrag skulle
            innebära så mycket mer arbete för Försäkringskassan än den schablonersättning
            som den enskilde nu ska ansöka om. Det ligger närmare till hands
            att anta att regeringens rädsla för ökade kostnader för staten
            samt att det skulle vara svårare att återinföra avdraget, om det
            faktiskt slopades, varit mer avgörande.
          </p>
          <p xml:id="i-8GSE65QVQedERqzHxsxhmq">
            För att motivera människor att stanna hemma från arbetet när
            de är sjuka, och på så vis minska smittspridningen, måste den
            ekonomiska kompensationen vara högre. Att ekonomiskt straffa de
            som tar sitt ansvar för att stoppa spridningen av pandemin är
            en märklig åtgärd i dessa tider. Vänsterpartiet har länge krävt
            att karensavdraget slopas. Vi menar att människor som är sjuka
            inte ska tvingas gå till arbetet för att få ihop sin ekonomi.
            Sverige är i dag det enda landet i Norden som har karensavdrag.
            Vi anser därför att karensadraget bör slopas permanent.
          </p>
          <p xml:id="i-6ENyouFPNv2197bmWkK8aB">
            Vänsterpartiet vill slopa karensavdraget och låta arbetsgivarna
            stå för kostnaden. Coronakrisen har visat hur skadligt det kan
            vara med sjuknärvaro, dvs. att arbetstagare känner sig tvingade
            att gå till jobbet trots att de inte är friska. Något vi egentligen
            vetat sedan länge. I rapporten Friskt liv i sikte? (2015) lyfte
            Kommunal frågan om sjuknärvaro. Ett av underlagen till rapporten
            var en enkätundersökning som 3 717 medlemmar svarade på. Svaren
            visade bl.a. att omkring 59 procent av Kommunals medlemmar rapporterade
            att de under det senaste året har gått till jobbet minst en gång
            trots att de inte kände sig tillräckligt friska för att göra det
            och borde stannat hemma.
          </p>
          <p xml:id="i-378BiSCp1rxRhfXiwsGGXP">
            Endast 7 procent rapporterade sjuknärvaro en enstaka gång det
            senaste året, medan ca 55 procent rapporterade att de gjort det
            vid två till fem tillfällen. Cirka 38 procent har haft sjuknärvaro
            vid fler än fem tillfällen. Kommunals rapport visar också att
            sjuknärvaro är särskilt vanligt inom tre yrkesområden, nämligen
            äldreomsorg, förskola/skola samt teknik, fastighet och underhåll.
            Särskilt anmärkningsvärd är den höga andelen sjuk­närvarande inom
            äldreomsorg, förskola och skola. Den sjuknärvaron riskerar inte
            bara att på sikt göra arbetstagaren mer sjuk utan riskerar också
            att öka sjukdomsrisken för vårdtagare och klienter inom äldreomsorgen
            och för barn i förskola och skola, något vi sett fått ödesdigra
            konsekvenser under coronapandemin. En annan fråga i Kommunals
            enkät handlade om vilka motiv de sjuknärvarande hade för att arbeta
            trots sjukdom. Det vanligaste motivet, som 56 procent angav, var
            att de ville undvika karensavdrag.
          </p>
          <p xml:id="i-4uPbTswh2YFEJ9i7ejYnnk">
            Gunnar Bergström, professor i arbetshälsovetenskap vid Högskolan
            i Gävle, menar att sjuknärvaro leder till ökad risk för sjukskrivning.
            Enligt Bergström ökar risken för att i framtiden behöva sjuk-
            eller aktivitetsersättning redan vid en sjuknärvaro på två tre
            gånger under ett år. För de som var sjuknärvarande fyra gånger
            eller mer ökade risken ännu mer jämfört med för dem som inte hade
            någon sjuknärvaro. Sjuknärvaro leder sannolikt även till ökade
            kostnader för arbetsgivarna. Enligt Bergström brukar uppskatt­ningar
            av kostnader för sjuknärvaro visa att sjuknärvaron är dyrare för
            arbetsgivare än sjukfrånvaron, även om det är svårt att beräkna
            eller bedöma.
          </p>
          <p xml:id="i-RxnsWrhk5ymG6Gzn8AVaAn">
            Karensavdraget ska avskaffas. Detta bör riksdagen besluta.
          </p>
          <p xml:id="i-HVuz5h6e4d7idvr19bRfAV">
            Vänsterpartiets förslag om slopat karensavdrag bör ses tillsammans
            med vår satsning på minskat sjuklöneansvar för mindre företag
            som beskrivs närmare i vår motion En förbättrad landsbygdspolitik
            (2021/22:3232) och införs 1 juli 2022. Sammantaget väntas reformen
            kosta 1,7 miljarder kronor 2022 och 3,7 miljarder kronor 2023
            då den gäller hela året. För ytterligare information se vår motion
            Utgiftsområde 10 Ekonomisk trygghet vid sjukdom och funktionsnedsättning
            (2021/22:3210).
          </p>
          <head type="h1" xml:id="i-Kyf353FzEzPFnKM2w6r97F">
            8 Utredningar av sjukförsäkringspolitiken
          </head>
          <p xml:id="i-RYh4f3iycpEiMjeM4WkVb6">
            Sjukförsäkringen har utretts och granskats flitigt under de senaste
            åren. Under loppet av ett och ett halvt år har tre statliga offentliga
            utredningar presenterat sina slutbetänkanden.
          </p>
          <p xml:id="i-UpiJSca8uz7TXvcCzQz46K">
            I april 2020 presenterades slutbetänkandet från utredningen En
            trygg sjukförsäkring med människan i centrum, En sjukförsäkring
            anpassad efter individen (SOU 2020:26). Två delbetänkanden presenterades
            tidigare under utredningen. Även regeringens nationella samordnare
            för en välfungerande sjukskrivningsprocess presenterade sitt slutbetänkande,
            Tillsammans för en välfungerande sjukskrivnings- och rehabiliterings­process
            (SOU 2020:24), i april 2020. I augusti 2021 presenterades slutbetänkandet
            En sjukförsäkring med prevention, rehabilitering och trygghet
            (SOU 2021:69) från Utredningen om sjuk- och aktivitetsersättningen
            samt förmåner vid rehabilitering.
          </p>
          <p xml:id="i-8zmKh19UytCJDeQgmUxqyX">
            Utredningarna presenterar flera förslag som skulle utveckla sjukförsäkringen
            i rätt riktning, varav några har genomförts och andra är på väg
            att genomföras. Vänsterpartiet hade dock i flera fall önskat mer
            kraftfulla insatser. Vår syn på några av de förslag som lagts
            fram av utredningarna presenteras nedan.
          </p>
          <p xml:id="i-T5F1e4cackryUVyvZpoaxe">
            Det är samtidigt tydligt att utredningarna har begränsats av
            de direktiv de fått, vilket gjort att de inte kunnat adressera
            de viktigaste frågorna. Till exempel har de inte haft i uppdrag
            att se över rehabiliteringskedjan i sin helhet. Tydligast är det
            i utredningen En trygg sjukförsäkring med människan i centrum,
            där kritiken som utredningen presenterar mot sjukförsäkringen
            inte motsvaras av åtgärderna, av den enkla anledningen att utredningen
            inte kunnat lägga vissa förslag.
          </p>
          <head type="h2" xml:id="i-MP2HjBdoZS65vqLvKeDkgM">
            8.1 Förändrat omställningskrav från 60 års ålder
          </head>
          <p xml:id="i-N7gMorSDBs8mJAojtncPJj">
            Med dagens regelverk tvingas personer som är för sjuka för att
            arbeta i sitt nuvarande yrke att ställa om till ett annat yrke,
            trots att de bara har några år kvar till pension. Detta leder
            till att personer som slitit ut sig i ett tungt och krävande arbetsliv
            utförsäkras och tvingas leva på sin pension tidigare än planerat,
            vilket i sin tur resulterar i lägre pensionsinkomster och sämre
            levnadsstandard. Att kräva att den som bara har några år kvar
            i yrkeslivet ska skola om sig för att påbörja ett nytt yrke är
            inte rimligt. Denna fråga har Vänsterpartiet och flera fackliga
            organisationer drivit under flera år, under lite olika namn. Vi
            har kallat det för åldersfaktor i sjukförsäkringen, ibland kallas
            det Arnepension, knegarpension eller Britt-Mariepension. Oavsett
            vad det kallas är det dags att det införs.
          </p>
          <p xml:id="i-4S7frWp2v1M3FiYhiL2BcP">
            Två av de utredningar som presenterats de senaste åren har tagit
            fram lösningar på problemet, avseende regelverket för både sjukpenning
            och sjukersättning. I betänkandet En begriplig och trygg sjukförsäkring
            med plats för rehabilitering (SOU 2020:6) föreslås att en försäkrad
            som har uppnått den ålder då hen som tidigast kan ta ut inkomst­grundad
            ålderspension (i dag 62 år) ska få sin arbetsförmåga bedömd mot
            arbete hos arbetsgivaren oavsett hur länge hen har haft nedsatt
            arbetsförmåga. Möjligheten att få arbetsförmågan bedömd mot arbete
            hos arbetsgivaren ska gälla till och med den månad då den försäkrade
            som tidigast får ta ut garantipension (i dag 65 år).
          </p>
          <p xml:id="i-YCwLz8t9eaUuNjGdxw9ndz">
            I utredningens förslag knyts åldersgränsen till den riktålder
            som finns i pensions­systemet. Regeringen har också aviserat att
            den avser att gå vidare med det förslaget. Vänsterpartiet välkomnar
            att regeringen vill gå vidare med förslaget, men anser att den
            förändrade arbetsförmågebedömningen i stället ska gälla från 60
            års ålder. Riktåldern baseras på medellivslängden och det saknas
            koppling mellan medellivslängd för den samlade befolkningen och
            den enskildes risk att slita ut sig eller möjlighet till omställning.
            Därför bör dessa två faktorer inte kopplas samman i detta regelverk.
          </p>
          <p xml:id="i-QBnCyLQHpsJY1WjVETrvXY">
            Regeringen bör återkomma med förslag om att en försäkrad som
            har fyllt 60 år ska få sin arbetsförmåga bedömd mot arbete hos
            arbetsgivaren oavsett hur länge hen har haft nedsatt arbetsförmåga.
            Detta bör riksdagen ställa sig bakom och ge regeringen till känna.
          </p>
          <p xml:id="i-JusJbpLA5TBP75f9EPPUyn">
            I betänkandet En sjukförsäkring med prevention, rehabilitering
            och trygghet (SOU 2021:69) föreslås att arbetsförmågan hos försäkrade
            som har som mest fem år kvar tills de uppnår den ålder då de inte
            längre kan få sjukersättning utbetald ska bedömas i för­hållande
            till (angivet) normalt förekommande arbete som den försäkrade
            har erfarenhet av eller annat lämpligt arbete som är tillgängligt
            för den försäkrade. Vid bedömningen av om det finns återstående
            rehabiliteringsmöjligheter ska det bortses från sådana insatser
            som syftar till att den försäkrade ska kunna arbeta i ett arbete
            som han eller hon inte har tidigare erfarenhet av. Regeringen
            har aviserat att den kommer att gå vidare med detta förslag också.
          </p>
          <p xml:id="i-4zvJSzsTeAUQ43HWGAbuq4">
            Vänsterpartiet anser att åldersgränsen inte ska knytas till riktåldern
            inom ålders­pensionssystemet, så som utredningen och regeringen
            föreslår. I stället ska den försäkrade från och med 60 år prövas
            mot sin anställning, och är man arbetslös ska man prövas mot den
            yrkesgrupp man har erfarenhet/utbildning inom, av samma skäl som
            beskrivs ovan.
          </p>
          <p xml:id="i-VFGTv23qs8q5Yt12Q8CRQ3">
            Regeringen bör återkomma med förslag om att arbetsförmågan hos
            försäkrade som har fyllt 60 år ska bedömas i förhållande till
            (angivet) normalt förekommande arbete som den försäkrade har erfarenhet
            av eller annat lämpligt arbete som är tillgängligt för den försäkrade,
            vid prövning av rätt till sjukersättning. Detta bör riksdagen
            ställa sig bakom och ge regeringen till känna.
          </p>
          <head type="h2" xml:id="i-614a6Cvu7RqNnocGm2DikR">
            8.2 Prövning vid dag 365 för att få förlängd sjukpenning
          </head>
          <p xml:id="i-B8ACmHJLrvDRhvDoVFQ8Eb">
            I betänkandet En begriplig och trygg sjukförsäkring med plats
            för rehabilitering (SOU 2020:6) föreslås att den som har haft
            nedsatt arbetsförmåga i 365 dagar ska kunna få sin arbetsförmåga
            fortsatt bedömd mot arbete hos arbetsgivaren om hög grad av sannolikhet
            talar för återgång i detta arbete senast vid dag 550.
          </p>
          <p xml:id="i-J4xANvHQGjNn5Z5jEwmsuk">
            Regeringen har tidigare lagt fram förslag om liknande lättnad
            vid dag 180, vilket riksdagen röstade för. Efter att Vänsterpartiet
            krävt det har regeringen nu aviserat att den kommer lägga förslag
            om lättnader vid dag 365. Denna förändring är viktig, inte minst
            i ljuset av att allt fler, exempelvis personer med långtidscovid,
            utförsäkras vid dag 365.
          </p>
          <head type="h2" xml:id="i-PrubVFSwVDr7XYTH32rsxP">
            8.3 Starkare skydd för behovsanställda
          </head>
          <p xml:id="i-YMwHKBBamFXr2bSD89cPBW">
            För att minska risken för spridning av coronaviruset uppmanas
            alla att stanna hemma vid minsta sjukdomssymptom. Därmed är det
            extra viktigt att det finns ett ekonomiskt skydd för de som av
            denna anledning inte kan arbeta. Detta gäller särskilt i äldreomsorgen
            där smittspridning får förödande konsekvenser. Var fjärde person
            som jobbar inom den kommunala äldreomsorgen är tillfälligt anställd
            och var femte är visstidsanställd med timlön. Många saknar därmed
            ekonomiskt skydd vid sjukfrånvaro. Värst är det i Stockholmsregionen,
            där smittspridningen på äldreboendena också varit mest omfattande.
            I den privata äldreomsorgen är andelen visstidsanställda ännu
            högre.
          </p>
          <p xml:id="i-R3q6MYRqcT7vCvsyXivLsU">
            Som visstidsanställd med timlön har man begränsad rätt till både
            sjuklön och sjukpenning. Vänsterpartiet vill att heltid ska vara
            norm och att anställningsformen allmän visstidsanställning ska
            avskaffas. Det skulle lösa en stor del av de problem som tydliggjorts
            inom äldreomsorgen den senaste tiden. För att snabbt åtgärda de
            akuta problem som råder just nu behövs dock en snabbare lösning
            på frågan.
          </p>
          <p xml:id="i-58RNzR4oN6T5534XxkuXjW">
            Utredningen En trygg sjukförsäkring med människan i centrum har
            presenterat en lösning på problemet. Den föreslår att behovsanställda
            bör få sin arbetsförmåga bedömd mot behovsanställningen under
            de första 90 dagarna i sjukfallet, om det kan antas att hen skulle
            ha arbetat där om hen inte var sjuk. Med nuvarande regelverk betraktas
            behovsanställda som arbetslösa och arbetsförmågan bedöms mot normalt
            förekom­mande arbete. Ersättningen för gruppen är därmed också
            lägre. Regeringen har aviserat att den kommer lägga förslaget
            på riksdagens bord.
          </p>
          <p xml:id="i-NzWed2fFwAqGETCKi7vpDF">
            Vänsterpartiet menar att det vore lämpligare med en bestämmelse
            som fastslog att prövningen ska ske på detta sätt de första 180
            dagarna. Regleringen för arbetstagare skulle därmed likställas
            med den reglering som gäller för egenföretagare. Regleringen träffar
            dessutom enbart de arbetstagare som har den mest osäkra typen
            av anställningar. Det vore både tydligare och mer enhetligt med
            en reglering som träffar samtliga arbets­tagare som inte har en
            tillsvidareanställning, där rätten till sjukpenning skulle vara
            avhängig möjligheten för arbetstagaren att föra i bevis att arbete
            skulle ha utförts om arbetstagaren inte blivit sjuk.
          </p>
          <p xml:id="i-35SnhyoBvd9Tnqpv1T9sAf">
            Regeringen bör återkomma med förslag om att arbetstagare som
            inte har en tills­vidareanställning bör få sin arbetsförmåga bedömd
            mot anställningen under de första 180 dagarna i sjukfallet, om
            det kan antas att hen skulle ha arbetat där om hen inte var sjuk.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-5bjnUgHEbdfvPziqMriPG4">
            8.4 Mer flexibel förläggning av arbetstid vid deltidssjukskrivning
          </head>
          <p xml:id="i-EqDFmE5JNuSXK41jU14mHz">
            I betänkandet En sjukförsäkring anpassad efter individen (SOU
            2020:26) föreslås att Försäkringskassan ska kunna bevilja partiell
            sjukpenning utifrån en annan förläggning av arbetstiden än att
            denna minskas i samma omfattning varje dag om förläggningen inte
            försämrar möjligheterna till återgång i arbete. Försäkringskassan
            bör samverka om arbetstidens förläggning med den försäkrade, sjukskrivande
            läkare och den försäkrades arbetsgivare.
          </p>
          <p xml:id="i-P9A91SMhAxyijKq3PLVW9c">
            Om den försäkrade vill pröva att arbeta i begränsad utsträckning
            trots hel sjukskriv­ning bör Försäkringskassan samverka med arbetsgivaren
            och sjukskrivande läkare i syfte att ta tillvara den försäkrades
            arbetsförmåga och på sikt underlätta dennes återgång i arbete.
            Försäkringskassan bör utifrån denna samverkan utreda möjligheten
            till partiell sjukpenning med en annan arbetstidsförläggning än
            att arbetstiden minskas varje dag. Vänsterpartiet har krävt att
            regeringen ska lägga fram förslaget. Regeringen har nu meddelat
            att den kommer tillgodose vårt krav och lägga det på riksdagens
            bord, vilket vi välkomnar.
          </p>
          <p xml:id="i-Sr1am5RnU73gvcLcvZRetW">
            Vänsterpartiet menar vidare att ersättning bör kunna ges i fler
            steg än dagens fyra. I dag kan ersättning ges för en nedsättning
            av arbetsförmåga på fyra nivåer: 25, 50, 75 eller 100 procent.
            Det är ett stelbent system som inte tar hänsyn till verkligheten.
            Till exempel innebär det att den som arbetar 25 procent och känner
            att hen vill pröva att arbeta mer måste gå upp till minst 50 procent.
            Det kan vara ett för stort steg att klara utan att hälsan försämras,
            eller för stort för att alls ens våga ta. Arbetsförmågan kan också
            variera från vecka till vecka eller dag till dag under återgången
            från en sjuk­skrivning. Utredningens förslag förbättrar situationen
            något, men ytterligare flexibilitet vore välkommet.
          </p>
          <p xml:id="i-Tr7BkpFpssBw13fpAXeVaC">
            Genom fler nivåer med mindre avstånd individanpassas sjukförsäkringen
            och det blir lättare och mindre riskabelt att pröva att börja
            arbeta igen. Möjligheten till en mer flexibel ersättningsmodell
            som tar hänsyn till den över tid varierande arbetsförmågan bör
            undersökas.
          </p>
          <p xml:id="i-8gnaaySCfRPdseW97zyb8v">
            Regeringen bör återkomma med förslag på mer flexibla regler avseende
            den möjliga omfattningen av en sjukskrivning enligt beskrivningen
            ovan. Detta bör riksdagen ställa sig bakom och ge regeringen till
            känna.
          </p>
          <head type="h2" xml:id="i-PfdoBUssvFrWNCVQiCQwuU">
            8.5 Förändrat arbetsmarknadsbegrepp
          </head>
          <p xml:id="i-9htmX2aWDvbAxUXv4T3Hok">
            Att sjukskrivna hänvisas till arbeten som inte finns, och där
            de bedöms ha arbets­förmåga, är ett av problemen med sjukförsäkringen
            som uppmärksammats under lång tid. Beslut om att ändra regelverket
            för sjukpenningen har redan fattats av riksdagen, även om ändringarna
            träder i kraft först den 1 september 2022.
          </p>
          <p xml:id="i-TMqz7Lx7HYK5wuG4AmbPCu">
            I betänkandet En sjukförsäkring med prevention, rehabilitering
            och trygghet (SOU 2021:69) föreslås att regelverken mellan sjukpenning
            och sjuk- och aktivitetsersättning ska harmoniseras, så att samma
            arbetsmarknadsbegrepp används. Det innebär att den försäkrades
            arbetsförmåga prövas mot förvärvsarbete i en sådan angiven yrkesgrupp
            som innehåller arbeten som är normalt förekommande på arbetsmarknaden
            eller annat lämpligt arbete som är tillgängligt för den försäkrade
            när förslagen i proposition 2020/21:171 Angiven yrkesgrupp – åtgärder
            för en begriplig sjukförsäkring träder i kraft den 1 september
            2022.
          </p>
          <p xml:id="i-QqgsSM8es9EGGYF8XmzxnW">
            Det nuvarande regelverket för prövning av arbetsförmåga innebär
            att den försäkrade nekas sjukersättning om hen kan ta någon form
            av arbete, även anställningar med särskilt stöd som exempelvis
            anpassade arbeten, subventionerade arbeten och skyddade anställningar
            som finns inom Samhall. Detta oavsett om något sådant arbete finns
            till­gängligt för personen vid tidpunkten. Därmed är prövningen
            av arbetsförmåga ännu strängare för att beviljas sjukersättning
            än sjukpenning.
          </p>
          <p xml:id="i-2Yjr2F2EbAhauFqYL1qdR9">
            En förändring av arbetsmarknadsbegreppet är något som Vänsterpartiet
            länge har efterfrågat. Det är fullt rimligt att regelverken avseende
            sjuk- och aktivitetsersättning och sjukpenning harmoniseras. Regeringen
            har sagt att den avser att återkomma i frågan; vi anser att den
            borde agera nu.
          </p>
          <p xml:id="i-Etv7jrM9XkECjYANpM2XCF">
            Arbetsmarknadsbegreppet i sjuk- och aktivitetsersättningen ska
            ändras enligt betänkandet En sjukförsäkring med prevention, rehabilitering
            och trygghet (SOU 2021:69). Detta bör riksdagen ställa sig bakom
            och ge regeringen till känna.
          </p>
          <p xml:id="i-XpcRxcWDM28iSCDpzga5xY">
            Förslaget väntas öka statens kostnader med omkring 70 miljoner
            kronor 2022 och 130 miljoner kronor per år från 2023. För ytterligare
            detaljer, läs mer i vår motion Utgiftsområde 10 Ekonomisk trygghet
            vid sjukdom och funktionsnedsättning (2021/22:3210).
          </p>
          <head type="h2" xml:id="i-2tgtuNF1EWLHkFy6F2CCKe">
            8.6 Villkoren för sjuk- och aktivitetsersättning
          </head>
          <p xml:id="i-NYLxQJc8CMsnaA8F1Tn3YE">
            I betänkandet En sjukförsäkring med prevention, rehabilitering
            och trygghet (SOU 2021:69) från Utredningen om sjuk- och aktivitetsersättningen
            samt förmåner vid rehabilitering (dir. 2020:100) konstateras att
            det blivit allt svårare att beviljas sjuk­ersättning. Sedan 2008
            har det skett en nedgång i antalet personer som får sjukersätt­ning
            och den andel dessa utgör av personer i arbetsför ålder. Minskningen
            kan inte förklaras av förändringar i demografi, hälsotillstånd
            eller förhållanden på arbets­marknaden. Nybeviljandet av sjukersättning
            minskade kraftigt efter 2015 och avslags­frekvensen ökade från
            43 procent 2014 till 70 procent 2019.
          </p>
          <p xml:id="i-F13o6LapUsuVLT5uUJbdVA">
            Utredningens slutsats är att den varierande tillämpningen i första
            hand beror på Försäkringskassans förändrade tillämpning av regelverket,
            med en skärpning av kraven för att få sjukersättning från och
            med 2015. Skärpningen 2015 beror sannolikt på det mål regeringen
            formulerade i Försäkringskassans regleringsbrev. Utöver att Försäkrings­kassan
            skulle nå målet om 9,0 sjukpenningdagar per år till 2020 skulle
            antalet nybeviljade sjukersättningar inte överstiga 18 000 i genomsnitt
            per år under 2016–2020, ett mål som redan underskreds med råge
            2015. Då beviljades runt 11 000 personer och 2016 endast 9 000
            personer sjukersättning. 2019 beviljades drygt 5 400 personer
            sjukersättning för första gången. Målet fanns inte kvar i Försäkringskassans
            uppdaterade regleringsbrev sedan 2019.
          </p>
          <p xml:id="i-35A6Fz4QwFsLauHaUtjyUi">
            Kraven för att få sjukersättning – det som tidigare hette förtidspension
            – är i dag orimligt hårda. Efter de skärpningar som genomfördes
            av den borgerliga regeringen 2008 har Sverige numera de hårdaste
            kraven av alla OECD-länder för att bevilja sjuk­ersättning. Riksrevisionen
            konstaterade i en granskning av Försäkringskassans beslut om sjuk-
            och aktivitetsersättning 2018 att myndigheten följer regelverket
            men att regel­verket i sig är för snävt formulerat när det gäller
            den reella möjligheten att skaffa ett arbete.
          </p>
          <p xml:id="i-NjSWLmmT3tPpxjWQMTLQSZ">
            Den tidsbegränsade sjukersättningen har avskaffats och kraven
            för att beviljas permanent sjukersättning har höjts. Nu krävs
            att arbetsförmågan bedöms vara nedsatt för all överskådlig framtid.
            Den sjuke måste därmed i princip kunna visa att arbets­förmågan
            är nedsatt permanent, något som naturligtvis är svårt även för
            många personer vars framtida möjligheter att återgå till arbete
            är mycket små. De hårda kraven och brist på alternativ gör att
            människor som är för sjuka för att arbeta hänvisas till försörjnings­stöd
            eller till att leva på sin partner. Det är en omänsklig ordning
            som måste åtgärdas.
          </p>
          <p xml:id="i-7EbUz6eJybMgpkLvaM7k4d">
            Vänsterpartiet menar att regelverket för sjuk- och aktivitetsersättningen
            behöver reformeras. Det nuvarande systemet är inte värdigt ett
            välfärdsland som Sverige. Betänkandet En sjukförsäkring med prevention,
            rehabilitering och trygghet (SOU 2021:69) innehåller flera förslag
            som skulle utveckla regelverket i rätt riktning.
          </p>
          <p xml:id="i-Un6mavfAKx8c6Xd3WXmu6J">
            Bland annat föreslås att ett nytt varaktighetsbegrepp, ”överskådlig
            tid”, ska ersätta kriteriet ”stadigvarande”. Vid bedömningen av
            om arbetsförmågan är nedsatt under överskådlig tid ska inte beaktas
            tid bortom den tidpunkt då sjukersättning som längst kan utbetalas.
            Vänsterpartiet anser att förslaget är ett steg i rätt riktning,
            men precis som LO-TCO Rättsskydd, menar vi att kravet för att
            beviljas sjukersättning i stället bör baseras på de treårsperioder
            som löper mellan att rätten till ersättning prövas. Därmed skapas
            också en bättre koppling till systemet med sjukpenning.
          </p>
          <p xml:id="i-Vh9aqUmRDUzDsk4uLmMYq5">
            Regeringen bör återkomma med förslag om att kravet för att beviljas
            sjukersättning bör baseras på de treårsperioder som löper mellan
            att rätten till ersättning prövas. Detta bör riksdagen ställa
            sig bakom och ge regeringen till känna.
          </p>
          <p xml:id="i-CJ2s8aanj8PDzXKSf6Cdpg">
            Utredningen föreslår flera andra välkomna förslag, bland annat
            att ett kodifierat beviskrav ska införas för prövningen av rätten
            till sjuk- och aktivitetsersättning, ökade möjligheter att arbeta,
            studera och ägna sig åt ideell verksamhet samtidigt som man uppbär
            sjuk- och aktivitetsersättning samt att ett nytt arbetsmarknadspolitiskt
            ram­program inrättas för försäkrade som beviljats aktivitetsersättning
            och som har behov av insatser från Arbetsförmedlingen i syfte
            att få eller återfå arbetsförmåga.
          </p>
          <head type="h2" xml:id="i-iVBTy6eTJy3grRrsNAdD8">
            8.7 Preventionsersättning och rehabiliteringspenning
          </head>
          <p xml:id="i-7mvviuMYn5PS8CXK9FYF3Z">
            I betänkandet En sjukförsäkring med prevention, rehabilitering
            och trygghet (SOU 2021:69) föreslås också förändringar avseende
            förmåner vid rehabilitering. Förmånen förebyggande sjukpenning
            föreslås ersättas med den nya förmånen preventions­ersättning
            och bestå av preventionspenning, som beviljas en försäkrad för
            att ersätta inkomstförlust vid förebyggande behandling, och preventionsbidrag,
            som ersätter kostnaderna för behandlingen. Dagar med den nya förmånen
            preventionsersättning ska inte räknas som dagar i sjukfall och
            därmed heller inte som dagar i rehabiliterings­kedjan.
          </p>
          <p xml:id="i-HVtmZNqCBMno7xiTj2uhfX">
            Förändringar föreslås även i rehabiliteringspenningen så att
            den kan beviljas steglöst för inkomstförlust motsvarande den tidsåtgång
            som rehabiliteringen tar i anspråk. Ut­redningen föreslår också
            att dagar med rehabiliteringspenning ska ingå i rehabiliterings­kedjan,
            men att arbetsförmågan inte ska bedömas mot de fasta tidsgränserna
            i kedjan. Därmed kommer den försäkrades arbetsförmåga fortsatt
            bedömas mot nuvarande arbete så länge rehabilitering i syfte att
            återgå till det pågår. Slutligen föreslår utredningen att Försäkringskassan
            ska se till att den försäkrades behov av rehabilitering klarläggs
            snarast, men senast dag 60 i sjukfallet. Vänsterpartiet välkomnar
            utredningens förslag och anser att regeringen snarast bör lägga
            dem på riksdagens bord.
          </p>
          <p xml:id="i-UChWvMBGMbTnqf2jG6vKUF">
            Regeringen bör återkomma med förslag baserade på betänkandet
            En sjukförsäkring med prevention, rehabilitering och trygghet
            (SOU 2021:69). Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-3vTmZQcciy4yQtm3LpBXf1">
            8.8 Bättre stöd i sjukskrivnings- och rehabiliteringsprocessen
          </head>
          <p xml:id="i-VTAxgjGvFfbDdxJs53JW2h">
            Att genomgå en sjukskrivnings- och rehabiliteringsprocess medför
            krav på att själv administrera sin process. Individen ska bl.a.
            lämna relevant information samt efter bästa förmåga medverka i
            åtgärder som underlättar återgång i arbete. Det innebär att individen,
            för att processen ska fungera, behöver förmedla information mellan
            olika aktörer samt ansöka om förmåner i rätt tid och på rätt sätt.
          </p>
          <p xml:id="i-EMW88L1rGpje8Fdq9Arvwf">
            Den som får rehabiliterande insatser samordnade av Försäkringskassan
            får stöd av Försäkringskassan att överföra information mellan
            berörda aktörer. För den som inte har behov av att rehabiliterande
            insatser samordnas finns inget sådant stöd. Konsekvenserna av
            att göra fel vid administration av sin sjukskrivning kan vara
            stora för dessa individer, varför ett sådant stöd bör införas.
            Stödet bör ges för förmedling av information och för att ansöka
            om förmåner i rätt tid och på rätt sätt till den individ som behöver
            det oavsett om individen har behov av att rehabiliteringsinsatser
            samordnas eller inte. Den nationella samordnaren för en välfungerande
            sjukskrivningsprocess rekommenderar att Försäkrings­kassan ges
            i uppgift att, inom ramen för sitt ansvar i 30 kap. SFB, bistå
            försäkrade som är i behov av stöd i kontakter med andra aktörer
            i sjukskrivnings- och rehabiliterings­processen. Vänsterpartiet
            instämmer i den bedömningen.
          </p>
          <p xml:id="i-7AfXUc2HK2Lp9JjoJ56ckg">
            Regeringen bör ge Försäkringskassan i uppgift att, inom ramen
            för sitt ansvar i 30 kap. SFB, bistå försäkrade som är i behov
            av stöd i kontakter med andra aktörer i sjukskrivnings- och rehabiliteringsprocessen
            i enlighet med betänkandet Tillsammans för en välfungerande sjukskrivnings-
            och rehabiliteringsprocess (SOU 2020:24). Detta bör riksdagen
            ställa sig bakom och ge regeringen till känna.
          </p>
          <head type="h2" xml:id="i-EnKyNoHetdjSMasCRzXHH">
            8.9 Utbyte av medicinska uppgifter
          </head>
          <p xml:id="i-35cSQ4Lj4Mn32oTq67dmRm">
            De aktörer som är ansvariga för rehabiliterings- och sjukskrivningsprocessen
            är beroende av medicinska uppgifter om individen för att genomföra
            sitt arbete. Att förse aktörerna med medicinska uppgifter tar
            stora resurser i anspråk från hälso- och sjuk­vården. Den enskilde
            riskerar att drabbas hårt när uppgifter inte kommer rätt aktör
            till del. Utbyte av medicinsk information är därmed viktigt i
            individärenden, men också en fråga som ställer stora krav på samverkan
            och i vissa fall skapar problem i samverkan mellan aktörerna.
            Att lämna medicinska uppgifter kräver samverkan både för själva
            överföringen och för att komma överens om vilka uppgifter som
            ska lämnas.
          </p>
          <p xml:id="i-G8qH18ZTmwahEHmutdSmJg">
            Eftersom det ofta handlar om känsliga uppgifter krävs noggranna
            avvägningar kring hur utbytet av dem ska regleras med hänsyn till
            den individuella integriteten. Den nationella samordnaren rekommenderar
            att frågan utreds. Vänsterpartiet delar den bedömningen.
          </p>
          <p xml:id="i-KoEjBrqUCJCFk9VxZpjD4a">
            Regeringen bör utreda hur hälso- och sjukvårdens lämnande av
            medicinska uppgifter inom ramen för sjukskrivnings- och rehabiliteringsprocessen
            kan underlättas. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-MnswBBUosZV1nqRgHukjMF">
            8.10 Stöd till de som utförsäkrats och uppbär försörjningsstöd
          </head>
          <p xml:id="i-4A9SianboAzLUT9TLCsVFA">
            Ett betydande antal människor som har utförsäkrats uppbär i dag
            försörjningsstöd, eftersom de saknar tillräcklig arbetsförmåga
            för att försörja sig genom arbete men i strid med läkarintyg har
            bedömts arbetsföra av Försäkringskassan. Hur många människor det
            handlar om är osäkert. Detta beskrivs närmare ovan. Vänsterpartiet
            anser att en kris­kommission ska tillsättas för att ge upprättelse
            åt dem som drabbats av bristerna i sjuk­försäkringen. Utöver det
            menar vi, precis som den nationella samordnaren, att de individer
            som saknar arbetsförmåga p.g.a. sjukdom, och som uppbär försörjningsstöd,
            löper stor risk att inte få nödvändigt stöd för att kunna återgå
            i arbete. Ansvarsfördelning mellan socialtjänsten och Försäkringskassan
            riskerar att leda till att dessa individers behov av stöd att
            kunna återgå i, eller få, ett arbete inte identifieras.
          </p>
          <p xml:id="i-36siyEbftRSxyfofKrZtfj">
            Regeringen bör tillsätta en utredning med uppdrag att se över
            hur de individer som har medicinska begränsningar, saknar sjukpenninggrundande
            inkomst och uppbär försörjningsstöd kan få stöd att kunna återgå
            i, eller få, arbete. Detta bör riksdagen ställa sig bakom och
            ge regeringen till känna.
          </p>
          <head type="h1" xml:id="i-VSCpSJpud3wv6fs5minutt">
            9 Rehabiliteringskedjan
          </head>
          <p xml:id="i-E7J9DtzA8Bs5MX9Fiu6oFD">
            Systemet med den s.k. rehabiliteringskedjan som infördes 2008
            innebär fasta tids­gränser vid prövning av rätten till sjukpenning.
            Efter 90 dagar ska Försäkringskassan beakta om den sjukskrivne
            kan försörja sig efter omplacering till något annat arbete hos
            arbetsgivaren. Efter 180 dagar ska Försäkringskassan även beakta
            om personen kan försörja sig själv genom förvärvsarbete som är
            normalt förekommande på arbetsmark­naden eller något annat lämpligt
            arbete som är tillgängligt. Alla sjukperioder med mindre än 90
            dagars mellanrum ska räknas samman, vilket innebär att det kan
            räknas som dag 180, trots att sjukdomsfallet är nytt.
          </p>
          <p xml:id="i-wNCjVX18bDKWsKUV2i9xp">
            De fasta tidsgränserna i rehabiliteringskedjan har resulterat
            i att Försäkringskassan förlägger sina kontakter med den försäkrade
            utifrån dessa tidsgränser. Konsekvensen av detta är att handläggningen
            blir mindre närvarande och att handläggarna får en sämre helhetsbild
            av den försäkrades situation. I vissa fall kan också insatser
            försenas för att de planeras utifrån rehabiliteringskedjan och
            anpassas till en viss tidsgräns, trots att det funnits underlag
            för att genomföra insatsen långt tidigare.
          </p>
          <p xml:id="i-H5VgNurFxauRokeum8jajS">
            Att utsättas för återkommande prövningar av arbetsförmågan, med
            hotet om att utförsäkras hängande över sig, kan påverka hälsan
            och tillfrisknandet negativt, särskilt för personer med vissa
            sjukdomstillstånd. För den gruppen vore det värdefullt med en
            möjlighet att beviljas sjukpenning för längre perioder utan återkommande
            prövning av arbetsförmåga. Med en mer transparent och förutsägbar
            process där tidsgränserna blir mindre styrande och Försäkringskassans
            handläggare kan vara mer närvarande ökar också förtroendet för
            myndighetens arbete och acceptansen för de beslut som fattas.
          </p>
          <p xml:id="i-UG1G6b3jkhqmoNBft2zSW9">
            Vänsterpartiet anser att det nuvarande systemet med en rehabiliteringskedja
            bör slopas och i stället ersättas av en individanpassad modell
            som möjliggör för Försäkrings­kassans handläggare att vara närvarande
            under hela processen. Den steg-för-steg-modell som gällde innan
            den dåvarande borgerliga regeringen införde rehabiliteringskedjan
            2008 fungerade på många sätt väl. Modellen består av sju steg
            som på flera sätt liknar den nuvarande rehabiliteringskedjan,
            med den avgörande skillnaden att modellen inte innehåller några
            tidsgränser. Det är i stället handläggaren, i samråd med den sjukskrivne
            och oftast vårdgivaren, som avgör när det är dags att pröva nästa
            steg. På så vis möjlig­görs en mer individanpassad handläggning
            med bättre avvägda insatser. Både hand­läggare och den sjukskrivne
            får större ägandeskap och det finns utökade möjligheter för andra
            aktörer – vårdgivare såväl som fackliga representanter – att medverka
            i processen. Modellen möjliggör också att tidigt planera hur och
            när de olika stegen ska tas i ett tidigt skede av sjukskrivningen.
            På så vis ökar förutsägbarheten. Det sjunde steget i modellen
            innebär en prövning av ifall den sjukskrivnes sjukpenning borde
            bytas mot sjuk- eller aktivitetsersättning. Därigenom skapas en
            tydligare koppling till systemet med sjuk- och aktivitetsersättning.
          </p>
          <p xml:id="i-R3fmEjW9Rm1QxLDB2V6WQS">
            Vänsterpartiet anser att en återgång till den steg-för-steg-modell
            som gällde innan införandet av rehabiliteringskedjan vore en bra
            utveckling för sjukskrivningsprocessen. Inför en sådan återgång
            bör modellen utredas och analyseras utifrån dagens förutsättningar.
          </p>
          <p xml:id="i-VCecrCNqiaspq58HSKGLSS">
            Flera förändringar som påverkar rehabiliteringskedjans funktion
            och hur de fasta tidsgränserna tillämpas har genomförts under
            den senaste tiden, och andra är på väg att genomföras. Vilka konsekvenser
            dessa förändringar får är alltjämt för tidigt att säga. Vänsterpartiet
            bedömer att det finns en stor risk att de kommer vara otillräckliga.
            Därför anser vi att de bör utvärderas efter två år. Om de inte
            bedöms ha tillräcklig effekt ska rehabiliteringskedjan skrotas
            till förmån för en återgång till steg-för-steg-modellen, med nödvändiga
            ändringar. Detta bör regeringen tydligt avisera för att möjliggöra
            en adekvat utvärdering och ett effektivt agerande i det fall så
            behövs.
          </p>
          <p xml:id="i-FZwLPzpJVjMVEEXXv1nzph">
            Regeringen bör återkomma med förslag om att avskaffa rehabiliteringskedjan
            till förmån för en återgång till steg-för-steg-modellen, med nödvändiga
            ändringar. Detta bör riksdagen ställa sig bakom och ge regeringen
            till känna.
          </p>
          <head type="h1" xml:id="i-Wcmx2jCsg7oo2nZf7xcFRn">
            10 Försäkrad i befintligt skick
          </head>
          <p xml:id="i-B62mPK8L5aHeEAZ2CgX4P8">
            I dag utgår Försäkringskassan från en medicinsk bedömningsskala
            vid beslut om sjukskrivning, vilket gör att vissa aspekter missas
            eller glöms bort. En sjukförsäkring som ger trygghet måste anpassas
            utifrån individen. Det går inte att bedöma alla människor utifrån
            en och samma mall. Vänsterpartiet vill därför individanpassa sjukförsäkringen
            och bredda bedömningsgrunderna för rätten till sjukpenning och
            sjukersättning.
          </p>
          <p xml:id="i-9v47NyvfQJ91uF5ANbXWqM">
            Vänsterpartiet vill att fler bedömningsgrunder ska vägas in vid
            beslut om sjuk­penning och sjukersättning. Sedan förändringarna
            i sjukförsäkringen 2008 får Försäkringskassan inte längre ta individuell
            hänsyn till faktorer såsom ålder, kön och tidigare arbetslivserfarenhet
            vid bedömning av arbetsförmågan, detta trots att sådana faktorer
            kan göra att samma sjukdom får helt olika konsekvenser för olika
            människors möjligheter att försörja sig genom arbete.
          </p>
          <p xml:id="i-6jYVkpuv4wp188zHu8heSb">
            En grundläggande princip inom det försäkringsrättsliga området
            är att den försäkrade är försäkrad i befintligt skick – en princip
            som slagits fast i flera tidigare utredningar (bl.a. SOU 2009:89
            och SOU 1995:49). Detta innebär att det är försäkringsfallets
            betydelse för den försäkrade som ska bedömas. En försäkrad som
            saknar möjligheterna att tillgodogöra sig högre utbildning och
            som skadar sin kropp påverkas av naturliga skäl mer än en försäkrad
            som kan ställa om genom att genomgå ytterligare utbildning.
          </p>
          <p xml:id="i-7F4URYvkkXJGx9worYLKJ9">
            Sjukförsäkringen saknar, med nuvarande konstruktion, en spärr
            mot att försäkrade hänvisas till yrkesgrupper där avsaknaden av
            arbetsförmåga beror på den försäkrades befintliga skick. Vänsterpartiet
            anser att denna fråga bör regleras inom sjukförsäkringen snarare
            än arbetsmarknaden då det är arbetsoförmågan till följd av sjukdom
            som är försäkrad och att sjukförsäkringen inte ska ställa krav
            på omställning när sådan inte är möjlig. Med nuvarande ordning
            hamnar sjuka människor mellan sjukförsäkringen och arbetsmarknaden,
            vilket innebär att det i många fall blir kommunernas uppgift att
            genom försörjningsstöd försöka hjälpa dessa personer.
          </p>
          <p xml:id="i-WF3P1JWydYYanxkjjExmPn">
            Analyser av den bestämmelse som gällde mellan 1997 och 2008 och
            som innebar att Försäkringskassan kunde ta hänsyn till andra faktorer
            – exempelvis i utredningen En trygg sjukförsäkring med människan
            i centrum (S 2018:05) – visar att den användes restriktivt för
            personer under 60 år. Vid en reform av sjukförsäkringen bör dessa
            analyser vägas in så att det ursprungliga syftet med bestämmelsen
            uppfylls.
          </p>
          <p xml:id="i-SZibECubayCcBm6bs9J4an">
            Regeringen bör återkomma med förslag om förändringar i sjukförsäkringen
            som gör det möjligt att bedöma arbetsförmågan hos den försäkrade
            utifrån dennes befintliga skick. Detta bör riksdagen ställa sig
            bakom och ge regeringen till känna.
          </p>
          <head type="h1" xml:id="i-Q7ivmmhLcYK4sq6iNGeVDV">
            11 Öka rätten att överklaga sjukförsäkringsärenden
          </head>
          <p xml:id="i-s4zxsHm84t39cg5oPsBki">
            Få personer har möjlighet att få ekonomiskt stöd – rättshjälp
            – för att överklaga beslut som rör sjukförsäkringsärenden, trots
            att detta ökar chansen för den enskilde att få rätt i sak. Sedan
            mitten av 1990-talet har endast omkring 100 personer fått ekonomiskt
            stöd för att överklaga beslut som rör socialförsäkringen. För
            många underlättar det och har stor betydelse att få kvalificerad
            juridisk hjälp i sina mål. Ett ökat antal rättsprocesser kopplade
            till socialförsäkringarna skulle sannolikt uppmärksamma ytterligare
            brister i systemet och leda till en rättsutveckling inom området.
          </p>
          <p xml:id="i-UFDhnWULJX3eBkWNWqbWSX">
            En anledning till att så få som ansöker får rätt till rättshjälp
            kan vara att inkomsttaket för att ta emot sådant stöd inte har
            räknats upp sedan 1999 och ligger på 260 000 kronor om året. Möjligheten
            att pröva sin sak rättsligt ökar chansen att fler som har rätt
            till t.ex. sjukpenning eller sjukersättning också får det. Vänsterpartiet
            menar därför att fler bör få möjlighet att driva sina mål rättsligt.
            Ett förslag är att göra en uppräkning av inkomst­taket för att
            kunna ta emot sådant stöd.
          </p>
          <p xml:id="i-6LKp92bBsFzF636CvnCXBz">
            Regeringen bör återkomma med förslag om att stärka rätten till
            rättshjälp. Detta bör riksdagen ställa sig bakom och ge regeringen
            till känna.
          </p>
          <head type="h1" xml:id="i-85jFXhpzE1WLcom7p8yCob">
            12 Rätten att studera och pröva annat arbete
          </head>
          <p xml:id="i-4vaxbvqWkhf4zUhqB8GhwR">
            Tjänstemännens Centralorganisation (TCO) visar i rapporten Studier
            – en väg från sjuk­skrivning till arbete både att det finns en
            stark efterfrågan på ökade möjligheter att pröva på studier under
            sjukskrivning bland långtidssjukskrivna tjänstemän och att det
            finns brister i nuvarande regelverk. Enligt TCO bedömer många
            tjänstemän att ökad möjlig­het att pröva sin studieförmåga kan
            förkorta deras sjukskrivning. Tjänstemän som sjuk­skrivits p.g.a.
            psykisk ohälsa bedömer även i högre utsträckning än de som sjukskrivits
            av andra orsaker att ökade möjligheter att pröva studier under
            sjukskrivning kan hjälpa dem tillbaka till ett arbete där de kan
            ta till vara sin kompetens och erfarenhet.
          </p>
          <p xml:id="i-Jm3GUScQCX9LJMdkeiz9fF">
            Det är redan i dag möjligt för sjukskrivna att studera med rehabiliteringspenning,
            men möjligheten är begränsad. Studierna får exempelvis inte vara
            en avslutning av tidigare utbildning eller början på en längre
            utbildning. TCO föreslår därför en utvidg­ning av nuvarande regelverk
            så att sjukskrivna som saknar arbetsförmåga för arbete inom sitt
            kompetensområde får möjlighet att studera i omställningssyfte
            med rehabili­teringspenning i högst 40 veckor. De föreslår också
            att sjukskrivna ska få möjlighet att studera även då studierna
            är en fortsättning på eller en avslutning av tidigare efter­gymnasial
            utbildning eller en början på en eftergymnasial utbildning som
            är längre än 40 veckor.
          </p>
          <p xml:id="i-GyGCBwvGWUzAeNdqv11HgM">
            Vänsterpartiet delar TCO:s bedömning att ökad rätt att studera
            under rehabiliteringen kan underlätta återgången till arbete och
            vara positivt för den sjukskrivne. Det kan också underlätta ett
            karriärbyte som möjliggör ett längre och rikare arbetsliv.
          </p>
          <p xml:id="i-4VxgMDnTcACSh4ck8htJUA">
            Regeringen bör återkomma med förslag om utvidgad rätt till studier
            under rehabiliter­ingen. Detta bör riksdagen ställa sig bakom
            och ge regeringen till känna.
          </p>
          <p xml:id="i-SEfd4T7E5BHnymwzMuSGqz">
            Möjligheterna att pröva nytt arbete för att komma ur en sjukskrivning
            bör också utökas. I dag finns begränsade möjligheter att prova
            ett nytt arbete som subventioneras genom s.k. nystartsjobb. Det
            kräver att man är arbetslös. Arbetsgivare kan vara ovilliga att
            anställa en person som kommer direkt från sjukskrivning. Om anställningen
            är sub­ventionerad till en början skulle det kunna minska den
            oviljan. Ett alternativ är att se över möjligheten att prova på
            arbete med bibehållen sjukpenning eller införa en särskild ersättning
            i sjukförsäkringen för att pröva ett arbete under sjukskrivningen.
          </p>
          <p xml:id="i-76GQ83oMPjsQFocEKaZfAc">
            Regeringen bör utreda hur återgången till arbete efter sjukskrivning
            kan underlättas genom anställningar med statligt stöd enligt ovan.
            Detta bör riksdagen ställa sig bakom och ge regeringen till känna.
          </p>
          <head type="h1" xml:id="i-4U1aR3w4c2b11tU7zgPsQm">
            13 Arbetsgivarens ansvar att förebygga och rehabilitera
          </head>
          <p xml:id="i-68msetVZ6CF3WtBjEF1GiN">
            Arbetsgivaren har en nyckelroll både i att förhindra att anställda
            blir sjuka och tvingas till sjukskrivning och i rehabiliteringen
            och återgången till arbete. Det är från arbetet man sjukskrivs
            och till arbetet man ska rehabiliteras.
          </p>
          <p xml:id="i-7aqzKsjdBfbG74VwtMt123">
            Enligt socialförsäkringsbalken, arbetsmiljölagen och lagen om
            anställningsskydd är arbetsgivaren skyldig att vidta omfattande
            åtgärder för att rehabilitera anställda som förlorat arbetsförmågan
            p.g.a. sjukdom. Dessa bestämmelser efterlevs generellt brist­fälligt
            ute på de enskilda arbetsplatserna. En av förklaringarna är att
            arbetsgivare saknar tydliga drivkrafter att agera för att hålla
            nere sjukfrånvaron eftersom de inte bär några direkta kostnader
            för långtidssjukfrånvaro. Arbetsgivarnas bristande incitament
            för att motverka sjukskrivningar har slagits fast i ESO-rapporten
            Sjukskrivningarnas anatomi (2016:2) och en OECD-rapport från 2009.
          </p>
          <p xml:id="i-9EJqEmdsTD8hyu9SFnYF7j">
            Regeringen bör återkomma med förslag om att stärka arbetsgivarnas
            drivkrafter för att hålla sjukfrånvaron nere. Detta bör riksdagen
            ställa sig bakom och ge regeringen till känna.
          </p>
          <head type="h2" xml:id="i-DJ332TdA3CnhKD1P915ZDH">
            13.1 Behovet av en fungerande företagshälsovård
          </head>
          <p xml:id="i-DqZgx9TsgNasT8SZPAzQkC">
            Företagshälsovården är en viktig aktör i välfärdssamhället, till
            nytta för såväl arbets­givare som arbetstagare. Företagshälsovården
            ska bidra till att förebygga ohälsa, främja hälsa samt skapa goda
            och säkra arbetsplatser där de anställda inte riskerar att skadas
            eller bli sjuka. Företagshälsovården kan bidra med kunskap och
            kompetens i alla de frågor som uppstår i relationen mellan arbete
            och människors behov, hälsa och livs­kvalitet. Företagshälsovården
            har således en viktig uppgift, inte minst när det gäller att minska
            antalet sjukskrivningar. På så sätt är en satsning på kvalitetssäkrad
            företagshälso­vård som alla arbetstagare har tillgång till en
            investering som kan ge positiv utdelning också statsfinansiellt.
          </p>
          <p xml:id="i-D2KN9ovxW9a4FWNzWiFqkH">
            Enligt 3 kap. 2 c § arbetsmiljölagen (1977:1160), AML, ska arbetsgivaren
            svara för att den företagshälsovård som arbetsförhållandena kräver
            finns att tillgå. Med företags­hälsovård menas en oberoende expertresurs
            inom områdena arbetsmiljö och rehabili­tering. Företagshälsovården
            ska särskilt arbeta för att förebygga och undanröja hälso­risker
            på arbetsplatser samt ha kompetens att identifiera och beskriva
            sambanden mellan arbetsmiljö, organisation, produktivitet och
            hälsa.
          </p>
          <p xml:id="i-SFkQ8aqxof2bvkABzUtKx6">
            Enligt 12 § Arbetsmiljöverkets föreskrift (AFS 2001:1) om systematiskt
            arbetsmiljö­arbete ska arbetsgivaren anlita företagshälsovård
            eller motsvarande sakkunnig hjälp utifrån när kompetensen inom
            den egna verksamheten inte räcker för det systematiska arbetsmiljöarbetet
            eller för arbetet med arbetsanpassning och rehabilitering. När
            företags­hälsovård eller motsvarande sakkunnig hjälp anlitas ska
            den vara av tillräcklig omfatt­ning och ha tillräcklig kompetens
            och tillräckliga resurser för detta arbete.
          </p>
          <p xml:id="i-UN57UgMevW2Mo33h4nANW8">
            En kvalitetssäkrad företagshälsovård arbetar utifrån en helhetssyn
            på arbetsmiljön med god kunskap om förhållandena i den aktuella
            branschen och med hög kompetens inom områdena arbetsmiljö, arbetsorganisation,
            ledarskapsfrågor, beteendevetenskap, ergonomi, hälsovetenskap,
            medicin, teknik och rehabilitering. I sin verksamhet på arbetsplatsen
            ska företagshälsovården – i enlighet med vad som föreskrivs i
            3 kap. 2 c § AML – vara en oberoende expertresurs inom områdena
            arbetsmiljö och rehabilitering. Arbetsmarknadens parter bör ha
            en central roll i arbetet med att säkerställa att alla arbetstagare
            får tillgång till en kvalitetssäkrad företagshälsovård. Regeringen
            bör till­sätta en utredning med uppdrag att, i samverkan med arbetsmarknadens
            parter, ta fram förslag på hur en lagstiftad, obligatorisk, effektiv,
            kvalitetssäkrad och branschkunnig företagshälsovård som omfattar
            alla arbetstagare kan skapas. Vänsterpartiets politik avseende
            företagshälsovård utvecklas ytterligare i vår motion Arbetstid
            och arbetsmiljö (2021/22:468).
          </p>
          <head type="h2" xml:id="i-34TZuqN4y9xhw6EZtTm2az">
            13.2 Möjligheter till vite och sanktioner mot arbetsgivare
          </head>
          <p xml:id="i-LXNiCJUPyiiFene1yi5FE3">
            Den första juli 2018 trädde nya regler i kraft gällande arbetsgivarens
            ansvar för rehabili­tering. Reglerna innebär att arbetsgivaren
            måste upprätta en plan för återgång i arbete inom 30 dagar för
            en anställd som kan antas ha helt eller delvis nedsatt arbetsförmåga
            under minst 60 dagar. En plan behöver inte upprättas om det klart
            framgår att den försäkrade inte kan återgå till arbetet eller
            om arbetstagaren kan återgå i arbete utan några särskilda insatser.
            Planen ska så långt som möjligt upprättas tillsammans med den
            försäkrade och det är arbetsgivarens ansvar att den följs och
            vid behov uppdateras. Arbetsgivare som inte uppfyller sina skyldigheter
            och krav kan drabbas av sanktioner. Arbetsmiljöverket kan som
            tillsynsmyndighet besluta om ett föreläggande eller ett förbud
            mot den skyddsansvarige.
          </p>
          <p xml:id="i-NEADXVATL7bEeLHcw7MpPL">
            Den nationella samordnaren för en välfungerande sjukskrivningsprocess
            har genom­fört en avgränsad granskning av lagändringen. I betänkandet
            SOU 2020:24 Tillsammans för en välfungerande sjukskrivnings- och
            rehabiliteringsprocess beskriver samordnaren några brister i den
            nuvarande ordningen. Bland annat är det ett problem att Försäkrings­kassan
            inte kan begära ut en arbetsgivares plan för återgång i arbete
            endast i syfte att utöva tillsyn. Enligt nuvarande regelverk får
            myndigheten endast begära ut dem som underlag till handläggning
            av den enskildes ersättning. Det finns också brister i den blankett
            som Försäkringskassan tagit fram tillsammans med arbetsgivarorganisationer
            och otydligheter kring krav på att använda denna blankett, som
            snarare är att betrakta som ett stöd.
          </p>
          <p xml:id="i-TtavNMAsjbPp8QuXREwiMp">
            Samordnaren konstaterar slutligen att det inte går att dra några
            långtgående slutsatser av granskningen men att Inspektionen för
            socialförsäkringen ska presentera resultaten av en mer omfattande
            granskning i november 2021. Vänsterpartiet anser att effekterna
            av regeländringen och hur den påverkat arbetsgivarnas incitament
            att hålla nere sjuk­skrivningstalen ska utvärderas och välkomnar
            att regeringen givit Inspektionen för socialförsäkringen (ISF)
            ett sådant uppdrag.
          </p>
          <head type="h2" xml:id="i-6xRmFemmVck3Xio7ei35Z2">
            13.3 Expertkonsultation vid återgång i arbete
          </head>
          <p xml:id="i-P2gNXFey6vwzdwEbxVJtpj">
            I sitt betänkande Tillsammans för en välfungerande sjukskrivnings-
            och rehabiliterings­process (SOU 2020:24) gör den nationella samordnaren
            för en välfungerande sjukskriv­ningsprocess bedömningen att det
            arbetsplatsinriktade stödet för återgång i arbete behöver stärkas.
            Samordnaren konstaterar att mellan 16 och 35 procent av sjukskrivna
            individer med en anställning bedöms få otillräckligt arbetsplatsinriktat
            stöd.
          </p>
          <p xml:id="i-PT4CZuu4Yb3cjg8eKaaD3T">
            Arbetsgivare har ansvaret för arbetsplatsinriktat stöd för återgång
            i arbete och ska ta hjälp av företagshälsovård eller annan expertresurs
            i de fall den egna kompetensen är otillräcklig. Internationella
            och nationella kunskapsöversikter betonar betydelsen av arbetsplatsinriktat
            stöd för återgång i arbete och för en kortare sjukfrånvaro.
          </p>
          <p xml:id="i-Q6d9QDnvmFe4Y3s5L7xRBM">
            Samordnaren rekommenderar mot den bakgrunden att arbetsgivaren,
            när en plan för återgång i arbete tas fram, ska konsultera en
            expertresurs inom områdena arbetsmiljö och rehabilitering som
            stöd i en kvalificerad bedömning av vilka insatser som behöver
            genomföras på arbetsplatsen för att ge individen stöd att återgå
            i arbete. Arbetsgivarens skyldighet att konsultera en expertresurs
            bör regleras i 30 kap. 6 § SFB. Genom ökade krav på konsultation
            av expert förväntas fler stödjande insatser utformas med utgångs­punkt
            i kunskap och erfarenhet.
          </p>
          <p xml:id="i-N3zNmGiAUf8aLfcd9EWS3K">
            Vänsterpartiet instämmer i den nationella samordnarens bedömning.
          </p>
          <p xml:id="i-3gmQQSatupe6tKsZsCfGKG">
            Regeringen bör återkomma med förslag om att stärka arbetsgivarens
            skyldighet att konsultera en expertresurs vid återgång i arbete
            genom reglering i 30 kap. 6 § SFB, enligt betänkandet Tillsammans
            för en välfungerande sjukskrivnings- och rehabiliter­ingsprocess
            (SOU 2020:24). Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-23jsDgHN41PpcdCD3onkaB">
            13.4 Samlad kunskap om stöd för återgång i arbete
          </head>
          <p xml:id="i-2UNtaQLakaLHttjkWpf3wH">
            Kunskap om vilka insatser och vilket stöd som har bäst effekt
            för återgång i arbete är centralt för en effektiv utformning av
            arbetsplatsinriktat stöd till individen. Den nationella samordnaren
            konstaterar att det i dag inte finns någon aktör med ansvar för
            att samla in, sammanställa och sprida kunskap inom området. Samordnaren
            menar därför att en aktör med sådant ansvar skulle öka möjligheterna
            för aktörerna i sjuk­skrivnings- och rehabiliteringsprocessen
            att använda sig av vetenskapligt förankrad kunskap om återgång
            i arbete, vilket skulle stärka stödet till individen.
          </p>
          <p xml:id="i-BcNzPPX5NAbrQUCsH6yCix">
            Samordnaren föreslår därför att Myndigheten för arbetsmiljökunskap
            ges i uppdrag att samla in, sammanställa och sprida kunskap om
            arbetsplatsinriktat stöd för återgång i arbete. Vänsterpartiet
            instämmer i den nationella samordnarens bedömning av behovet av
            ökad kunskap och hur det kan tillgodoses.
          </p>
          <p xml:id="i-Dz4yS3VxihfbRMypEnGCZ5">
            Regeringen bör ge Myndigheten för arbetsmiljökunskap i uppdrag
            att samla in, sammanställa och sprida kunskap om arbetsplatsinriktat
            stöd för återgång i arbete. Detta bör riksdagen ställa sig bakom
            och ge regeringen till känna.
          </p>
          <head type="h1" xml:id="i-FhoRG8M6xeFTRH1VXA3zp9">
            14 Försäkringskassans ansvar
          </head>
          <p xml:id="i-S5fKYydZdocPqqZCsTgQrz">
            Vänsterpartiet anser att Försäkringskassan ska återgå till en
            mer aktiv handläggning och erbjuda personer inom sjukskrivningsprocessen
            möten med handläggare för att meddela beslut och beslutsgrunder.
            Myndighetens samordningsansvar måste också stärkas.
          </p>
          <head type="h2" xml:id="i-RbaZP2docx87jw9e6hsW5Y">
            14.1 Ge Försäkringskassan en samordningsskyldighet
          </head>
          <p xml:id="i-NpZPeuBpbynGK8VRhfsSWU">
            Ett av de återkommande problem med sjukförsäkringsprocessen som
            uppmärksammas av drabbade är att sjukskrivna hamnar mellan stolarna
            då de anses arbetsföra av Försäk­ringskassan men inte tas emot
            av Arbetsförmedlingen, som gör en annan bedömning i sina arbetsförmågeutredningar.
            Detta leder till att människor förlorar sin ersättning och sin
            SGI.
          </p>
          <p xml:id="i-S5mugJUEKoy4ERyFC6gdWX">
            Försäkringskassan är den naturliga aktören för samordning av
            sjukskrivnings­processen och ansvaret ligger därför på myndigheten.
            För att underlätta den sjukskrivnes återgång i arbete organiserar
            Försäkringskassan möten där den sjukskrivne, Försäkrings­kassan
            och en arbetsgivare, samt i vissa fall vårdgivare, träffas. Arbetsförmedlingen
            är en viktig aktör när den enskilde saknar arbete. Dessa s.k.
            avstämningsmöten har en avgörande betydelse för rehabiliteringen
            av den som är sjukskriven.
          </p>
          <p xml:id="i-CRdXSqD2ovB618rYtgX8zy">
            Mellan 2014 och 2018 halverades antalet sådana avstämningsmöten,
            vilket har mött kritik från såväl regeringen som fackförbundet
            ST och LO. Mot denna bakgrund menar Vänsterpartiet att Försäkringskassans
            ansvar för samordningen bör stärkas och formuleras om till en
            samverkansskyldighet. Skyldigheten ska inkludera att Försäkringskassan
            blir skyldig att kalla Arbetsförmedlingen, arbetsgivaren, den
            försäkrade, den behandlande läkaren och den fackliga organisationen
            till ett övergångsmöte innan eventuellt beslut om att dra in den
            enskildes sjukpenning fattas.
          </p>
          <p xml:id="i-TVvjWuErb7t1ttsWTQhSC5">
            För att sjukpenningen ska dras in bör det också säkerställas
            att Arbetsförmedlingen tar emot individen och bedömer hen som
            arbetsför och att det finns ett samförstånd mellan Försäkringskassan
            och Arbetsförmedlingen kring kommande steg. Arbets­förmedlingen
            ska därmed inte längre kunna skriva in dessa personer som arbetssökande
            med förhinder, vilket leder till förlorad SGI. Ingen ska kunna
            förlora sin SGI p.g.a. bristande samordning mellan myndigheter.
          </p>
          <p xml:id="i-EgJ8PSMmcrGJ3wm5hrNSG3">
            Regeringen bör återkomma med förslag om att ändra Försäkringskassans
            samord­ningsansvar till en samordningsskyldighet enligt ovan.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-ELs4PsDoRQHKs7D5KPgm75">
            14.2 Försäkringskassans samverkan med hälso- och sjukvården
          </head>
          <p xml:id="i-XnEu8WgnojmYAvZDxowzN">
            Den politiska styrningen av Försäkringskassan mot minskade antal
            sjukskrivningar har lett till spänningar mellan Försäkringskassan
            och läkarkåren. I juni 2017 gav regeringen Försäkringskassan i
            uppdrag att kartlägga omfattningen av begärda kompletteringar
            av läkarintyg då den sjukskrivnes arbetsförmåga ska bedömas. Syftet
            var att få ökad klar­het i den pågående diskussionen mellan Försäkringskassan
            och hälso- och sjukvården om kvaliteten i läkarintyg – en diskussion
            som präglas av ett misstroende dem emellan.
          </p>
          <p xml:id="i-D4AbuBv3C9S3zVjhF7B8dU">
            Försäkringskassan har redovisat uppdraget och arbetar vidare
            med frågan. Vänster­partiet välkomnar regeringens initiativ, men
            mer behöver uppenbarligen göras eftersom grundproblemet finns
            kvar. Läkare vittnar om att Försäkringskassan ifrågasätter sjuk­intyg
            från vården på oklara och märkliga grunder och anställda på Försäkringskassan
            om att deras roll blivit att leta fel i läkarintygen i myndighetens
            jakt på sänkta sjuktal.
          </p>
          <p xml:id="i-293qnPoYxi6ePTxE4yvAuA">
            I dag tycks Försäkringskassans verksamhet inte styras av människors
            behov av trygghet, eller deras arbetsförmåga, utan av mål om hur
            många människor som ska tillåtas vara sjukskrivna. Spänningarna
            mellan Försäkringskassan och läkarkåren beror i grunden på att
            de har motstridiga mål i sin verksamhet, med resultatet att den
            enskilde drabbas. Det finns ett politiskt tryck på Försäkringskassan
            att hålla nere sjuktalen, samtidigt som patienter ofta förväntar
            sig att läkarna ska sjukskriva dem när de är sjuka och arbetsoförmögna.
            Dessa motstridiga mål leder till att Försäkringskassan ofta inte
            alls tar kontakt med den behandlande läkaren i samband med att
            frågan om en eventuell sjukskrivning ska avgöras.
          </p>
          <p xml:id="i-8nLoqd4w8XkNjWJt2roAxB">
            ISF har granskat Försäkringskassans bedömningar vid tidsgränserna
            90 dagar respektive 180 dagar och landar i slutsatsen att två
            tredjedelar av de granskande bedöm­ningar som Försäkringskassan
            gör inte håller tillräcklig kvalitet vid 90 dagar. En tredje­del
            håller inte tillräcklig kvalitet vid 180 dagar. Bristerna handlar
            framför allt om att Försäkringskassan i dialog med arbetsgivaren
            inte ser till att arbetsanpassa arbets­platsen.
          </p>
          <p xml:id="i-MqSv54D8YqhWyz1KqQryak">
            Vänsterpartiet menar att Försäkringskassan måste återgå till
            att göra bättre utred­ningar av den försäkrades tillstånd och
            involvera fler relevanta aktörer i processen. Läkarintyg ska väga
            tyngre och en bättre dialog behövs generellt mellan Försäkrings­kassan
            och hälso- och sjukvården.
          </p>
          <p xml:id="i-E8JGQyaZS9L1oJ9EXt8txk">
            Regeringen bör återkomma med förslag om att behandlande läkares
            bedömningar och läkarintyg från denne ska uppvärderas och att
            samordningen mellan sjukvården och Försäkringskassan ska förstärkas.
            Detta bör regeringen ställa sig bakom och ge regeringen till känna.
          </p>
          <head type="h1" xml:id="i-JTTfWofNmMHTAUwrw1j33T">
            15 Stärkta ekonomiska villkor
          </head>
          <p xml:id="i-5TorHhj4VeYvAacvzhGQpB">
            För alltför många människor i Sverige är sjukdom synonymt med
            fattigdom. Antingen till följd av att de inte får den ersättning
            de har rätt till eller för att ersättningsnivåerna är för låga.
            Så ska det inte behöva vara. Att ersättningsnivåerna inte höjs
            i samma takt som löneutvecklingen leder till att klyftorna i samhället
            ökar. Sämst ekonomisk standard har de som lever på sjuk- eller
            aktivitetsersättning. Denna grupp uppbär ofta ersättningen under
            en längre tid varför levnadsstandarden ofta är ansträngd.
          </p>
          <p xml:id="i-Q11sUBrJSW87fdZMMiqspz">
            Vänsterpartiets uppfattning är att lika skatt ska betalas vid
            lika inkomst, oavsett varifrån inkomsten kommer. I vår budgetmotion
            (2021/22:3278) föreslår vi en skatte­politik i den linjen. Socialförsäkringarna
            bör också i högre grad indexeras i takt med löneutvecklingen;
            det är en fråga om jämlikhet. Vänsterpartiet vill se ett mer jämlikt
            samhälle, där klyftorna minskar. Med nuvarande system ser vi ständigt
            växande klyftor mellan de som arbetar och de som är pensionärer
            eller sjukskrivna. Utifrån dessa principer vill vi se över ersättningarna
            i socialförsäkringssystemet i sin helhet. Nedan presenterar vi
            förslag avseende ersättningarna i sjukförsäkringen.
          </p>
          <p xml:id="i-NLCJ4JMFc32gsee5uB4B4p">
            Allmän löneavgift räknas i dagligt tal till de sociala avgifterna,
            men i både ekono­misk och rättslig mening är det en skatt. Den
            allmänna löneavgiften infördes 1995 och uppgick då till 1,5 procent
            av bruttolönen. Under senare år har löneavgiften använts i allmänt
            budgetförstärkande syfte och uppgår 2021 till 11,62 procent av
            lönesumman. Sedan 2003 har sjukförsäkringsavgiften, räknat som
            andel av lönesumman, minskat från 11,8 procent till 3,55 procent
            2021, till följd av låga ersättningsnivåer, de stränga regel­verken
            och den strikta tillämpningen av dem som beskrivs i denna motion.
          </p>
          <p xml:id="i-DxCVi62WtigYUEn8vv1RMr">
            I sammanhanget bör det framhållas att sjukförsäkringsavgiften
            är ett löneutrymme som löntagarna avstått ifrån mot att i utbyte
            via det allmänna få ett inkomstskydd vid sjukskrivning. Vänsterpartiet
            menar att det skifte som har skett och lett till en urholk­ning
            av socialförsäkringen och särskilt sjukförsäkringen är en central
            förklaring bakom den växande ojämlikheten. Detta skifte behöver
            synliggöras och debatteras för att öka kunskapen om hur systemet
            faktiskt fungerar i dag. Arbetsgivaravgiften bör ligga kvar på
            samma nivå som i dag, men en större del av den bör användas till
            sitt ursprungliga syfte, att finansiera socialförsäkringarna.
          </p>
          <head type="h2" xml:id="i-HoB7GC9fBEunJ5E2Dx42K8">
            15.1 Höj taken och ersättningsnivåerna
          </head>
          <p xml:id="i-Ty9p5V1fReaL723L1dLas6">
            Vänsterpartiet anser att inkomstbortfallsprincipen i sjukförsäkringen
            måste stärkas. I dag har omkring 40 procent av de sjukförsäkrade
            inkomster över inkomsttaket i försäkringen. 1992 hade endast 14
            procent av männen och 2 procent av kvinnorna en inkomst över taket.
            Ersättningsnivåerna måste höjas och det bör ske stegvis. Vänster­partiet
            välkomnar att regeringen föreslår ett höjt tak i sjukpenningen
            och att den uppfyllt vårt mångåriga krav om att höja bostadstillägget
            för personer med sjuk- och aktivitets­ersättning till samma nivå
            som gäller för ålderspensionärer samt höjd garantinivå för samma
            grupp. Det är viktiga reformer som kommer få stor effekt för många
            människors liv, men det kommer att krävas ytterligare insatser
            för att skapa verklig ekonomisk trygghet vid sjukdom.
          </p>
          <p xml:id="i-t294dcgFA9oj8pbMA3MPM">
            För närmare beskrivning av våra budgetsatsningar avseende sjukförsäkringen
            se vår motion Utgiftsområde 10 Ekonomisk trygghet vid sjukdom
            och funktionsnedsättning (2021/22:3210).
          </p>
          <head type="h3" xml:id="i-5TNbTWxLXvpWwEHA1ML35g">
            15.1.1 Höj taket och ersättningsnivån i sjuk- och aktivitetsersättningen
          </head>
          <p xml:id="i-Qev4pny64wxh1jJMP9Zqem">
            Vänsterpartiet vill höja taket i sjuk- och aktivitetsersättningen
            till 10 prisbasbelopp. Det skulle innebära att minst 70 procent
            av löntagarna kan få ersättning i relation till sin inkomst och
            bör ses som ett steg mot att 80 procent av löntagarna kan få ersättning
            i relation till sin inkomst. Ersättningsnivån ska också höjas
            till 70 procent av antagande­inkomsten. Det skulle innebära en
            förbättrad levnadsstandard för många människor som uppbär sjuk-
            eller aktivitetsersättning. Förslagen beräknas samlat till omkring
            2 miljarder kronor för 2022 (RUT dnr 2019:599).
          </p>
          <p xml:id="i-K2p8pXgGuPt8Ap6e3GN7fp">
            Taket i sjuk- och aktivitetsersättningen ska höjas till 10 prisbasbelopp
            och ersättnings­nivån ska höjas till 70 procent av antagandeinkomsten.
            Detta bör riksdagen besluta.
          </p>
          <head type="h3" xml:id="i-P8GNbtaBAttCHaXiBHaC7K">
            15.1.2 Se över antagandeinkomsten
          </head>
          <p xml:id="i-EuKCY7j2Lk3w8cbzGTcVde">
            Sjukersättning ska utgå med 64,7 procent av den förlorade arbetsinkomsten,
            enligt nuvarande regelverk. I praktiken får dock en person som
            uppbär sjukersättning på 100 procent i genomsnitt endast omkring
            31 procent av sin tidigare lön. Det beror på att ersättningen
            beräknas utifrån en historiskt baserad antagandeinkomst. De inkomster
            som ligger till grund för beräkningen består ofta av andra inkomster
            än de senaste helårslönerna, t.ex. sjukpenning.
          </p>
          <p xml:id="i-GQa1sEoCbHPYNrToHYULvH">
            Dessutom beräknas antagandeinkomsten som ett genomsnitt av tre
            tidigare inkomst­år. 2003 var skillnaden mellan genomsnittslön
            och inkomstrelaterad hel sjukersättning i genomsnitt 106 procent
            före skatt och 91 procent efter skatt. 2016 hade gapet före skatt
            ökat markant till 158 procent, men efter skatt hade gapet ökat
            ännu mer, till 161 procent. Vänsterpartiet anser att modellen
            för att beräkna antagandeinkomsten behöver ses över.
          </p>
          <p xml:id="i-SHcxoXsuP4Vciiwj4mRXrA">
            Regeringen bör genomföra en översyn av modellen för beräkning
            av antagande­inkomst. Detta bör riksdagen ställa sig bakom och
            ge regeringen till känna.
          </p>
          <head type="h3" xml:id="i-EYqthKajaTBfTYqYVw8qRH">
            15.1.3 Se över sänkt ersättningsnivå efter 365 dagar
          </head>
          <p xml:id="i-78jgjTuncTTfxsccfjqwuq">
            Den som är sjukskriven längre än ett år kan ansöka om sjukpenning
            på fortsättnings­nivå. Sjukpenningen sänks då till 75 procent
            av lönen. I det fall den försäkrade har en allvarlig sjukdom kan
            hen ansöka om att få behålla samma nivå som tidigare.
          </p>
          <p xml:id="i-UDu2oJvqFnJAm661TSfbiT">
            Vänsterpartiet anser inte att den försäkrade ska straffas ekonomiskt
            för att hen varit sjukskriven under en längre period, oavsett
            sjukdomens allvar. Sjukförsäkringen ska ge ekonomisk trygghet
            vid sjukdom, även om sjukdomen är långvarig.
          </p>
          <p xml:id="i-Ug4zBP7JAUhv76Tg6jJYWw">
            Regeringen bör se över regelverket som innebär sänkt ersättning
            vid dag 365 i en sjukskrivning. Detta bör riksdagen ställa sig
            bakom och ge regeringen till känna.
          </p>
        </div>
        <div type="motSignatures">
          <list>
            <item xml:id="i-Pd1PKc8vA2HhWLVjhdmssi">
              Ida Gabrielsson (V)
            </item>
            <item xml:id="i-DfFk25rE1YTnnxX4HMfdjg">
              Momodou Malcolm Jallow (V)
            </item>
            <item xml:id="i-Y8PmLaV8UpvXwTnwgAntkY">
              Maj Karlsson (V)
            </item>
            <item xml:id="i-Mk6y2SAXzTkv3Wz2okXR5S">
              Daniel Riazat (V)
            </item>
            <item xml:id="i-121MV8a4z7BtxVJFeSWPiT">
              Karin Rågsjö (V)
            </item>
            <item xml:id="i-3xg2FztYBsDeFpsdqTTGDY">
              Vasiliki Tsouplaki (V)
            </item>
          </list>
        </div>
      </div>
    </body>
  </text>
</TEI>
