<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-UU-00449">
  <teiHeader>
    <fileDesc>
      <titleStmt>
        <title>En feministisk utrikes- och säkerhetspolitik</title>
        <author corresp="i-6CAgZyR6FvVqYZHQfCw5HJ">av Hanna Gunnarsson m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:449 av Hanna Gunnarsson m.fl. (V)</title>
          <idno type="rdwebb">H902449</idno>
          <rs type="number">449</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/H902449/text</ref>
          <ref type="dokument_url_html">http://data.riksdagen.se/dokument/H902449</ref>
          <ref type="dokumentstatus_url_xml">http://data.riksdagen.se/dokumentstatus/H902449</ref>
          <ref type="docx">http://data.riksdagen.se/fil/CA3D0F9B-1205-42BF-A957-012982B5B65E</ref>
          <ref type="pdf">http://data.riksdagen.se/fil/BB9F36D9-A653-47AF-929C-99CB05CC4B00</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-6CAgZyR6FvVqYZHQfCw5HJ</idno>
            <name>Hanna Gunnarsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7EGhEVdWhirq9oiHvVcrQR</idno>
            <name>Lotta Johnsson Fornarve</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-CgLZxiLTqtr669ULBLHcuK</idno>
            <name>Yasmine Posio</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-KNRqa17M8avm4WSafSQiUy</idno>
            <name>Elin Segerlind</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-G9GHaoV5TJoYjtjUJ6EXYj</idno>
            <name>Jessica Thunander</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-Jkcpqx2oVhu1r6s7WPMs3n" type="signed"/>
        <correspContext corresp="i-Jkcpqx2oVhu1r6s7WPMs3n">
          <note type="signatory" corresp="i-6CAgZyR6FvVqYZHQfCw5HJ"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-7EGhEVdWhirq9oiHvVcrQR"/>
          <note type="signatory" corresp="i-CgLZxiLTqtr669ULBLHcuK"/>
          <note type="signatory" corresp="i-KNRqa17M8avm4WSafSQiUy"/>
          <note type="signatory" corresp="i-HG8uLqLT7SnwSx5YRobkVr"/>
          <note type="signatory" corresp="i-G9GHaoV5TJoYjtjUJ6EXYj"/>
        </correspContext>
        <correspAction type="submitted" xml:id="i-GuBPuCUv2jUtiqHXDkCjmV">
          <date when="2021-09-27"/>
          <time when="15:21:51"/>
        </correspAction>
        <correspAction type="reviewed" xml:id="i-HEMnooQiYJH8Hk1WpfaUDA">
          <date when="2021-09-27"/>
          <time when="18:15:10"/>
        </correspAction>
        <correspAction type="referred" xml:id="i-RieW4jW8ov87FXmo5iTz4h">
          <date when="2021-10-14"/>
        </correspAction>
        <correspAction type="assigned" xml:id="i-2PZFTcqxohZwm2nixMNnqE">
          <date when="2022-10-05"/>
          <time when="09:29:08"/>
        </correspAction>
        <correspContext corresp="i-2PZFTcqxohZwm2nixMNnqE">
          <ref type="assignedTo">Utrikesutskottet</ref>
        </correspContext>
        <correspAction type="behandlas_i" xml:id="i-9rGitPxy1VMQAjh5CNG3ef"/>
        <correspContext corresp="i-9rGitPxy1VMQAjh5CNG3ef">
          <ref type="uppgift">2021/22:UU1</ref>
          <ref type="ref_dok_id">H901UU1</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UU1</ref>
          <ref type="ref_dok_titel">Utgiftsområde 5 Internationell samverkan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-76Vcd6J1QkahHobiC3cEgG"/>
        <correspContext corresp="i-76Vcd6J1QkahHobiC3cEgG">
          <ref type="uppgift">2021/22:KU1</ref>
          <ref type="ref_dok_id">H901KU1</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">KU1</ref>
          <ref type="ref_dok_titel">Utgiftsområde 1 Rikets styrelse</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-2ATH3UUYEwauAXMK1Hyqvv"/>
        <correspContext corresp="i-2ATH3UUYEwauAXMK1Hyqvv">
          <ref type="uppgift">2021/22:UU11</ref>
          <ref type="ref_dok_id">H901UU11</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UU11</ref>
          <ref type="ref_dok_titel">Vissa säkerhetspolitiska frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-FWrn55vYcPVnrQmd2Z3WZU"/>
        <correspContext corresp="i-FWrn55vYcPVnrQmd2Z3WZU">
          <ref type="uppgift">2021/22:FöU8</ref>
          <ref type="ref_dok_id">H901FöU8</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">FöU8</ref>
          <ref type="ref_dok_titel">Försvarsmaktens personal</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-8aZa7CA2D7wL3r9DsWoa8x"/>
        <correspContext corresp="i-8aZa7CA2D7wL3r9DsWoa8x">
          <ref type="uppgift">2021/22:UbU20</ref>
          <ref type="ref_dok_id">H901UbU20</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UbU20</ref>
          <ref type="ref_dok_titel">Forskning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2021/22:449 av Hanna Gunnarsson m.fl. (V) En feministisk utrikes- och säkerhetspolitik</div>
      </div>
      <div type="motBody">
        <div type="TOC" xml:id="i-Eqe3zpk56jKPAeckNQWTRM">
          <head xml:id="i-SpSkmctbComKqFJibh9k2b">
            1 Innehållsförteckning
          </head>
          <list>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Inledning
            </item>
            <item style="indent-level: 1">
              4 Utveckling och säkerhet på feministisk grund
            </item>
            <item style="indent-level: 2">
              4.1 Förebyggande av väpnade konflikter
            </item>
            <item style="indent-level: 2">
              4.2 Feministiska rörelser
            </item>
            <item style="indent-level: 2">
              4.3 Sexuell och reproduktiv hälsa och rättigheter
            </item>
            <item style="indent-level: 2">
              4.4 Jämställdhet som ursäkt för krig
            </item>
            <item style="indent-level: 1">
              5 FN:s resolutioner för kvinnors säkerhet
            </item>
            <item style="indent-level: 2">
              5.1 Sveriges nationella handlingsplan
            </item>
            <item style="indent-level: 2">
              5.2 Kvinnors rättigheter och deltagande i fredsprocesser
            </item>
            <item style="indent-level: 2">
              5.3 Sexuellt våld i väpnade konflikter
            </item>
            <item style="indent-level: 2">
              5.4 Genusperspektiv vid internationella insatser
            </item>
            <item style="indent-level: 2">
              5.5 Ratificera FN:s kärnvapenavtal
            </item>
            <item style="indent-level: 1">
              6 Säkerhetspolitisk forskning
            </item>
            <item style="indent-level: 1">
              7 En demokratisering av försvaret
            </item>
          </list>
        </div>
        <div type="motProposal" subtype="förslag">
          <head xml:id="i-PhXKvZSMKbdKgyeiM6SrgS">
            2 Förslag till riksdagsbeslut
          </head>
          <list style="ol">
            <item xml:id="i-4gEAyDwGYv96DVNX4nec3T">
              Riksdagen ställer sig bakom det som anförs i motionen om att
              Sveriges regering bör intensifiera arbetet med att främja en jämställd
              fördelning av makt i världen och att kvinnor aktivt uppmuntras
              och stärks i sin strävan att nå politisk makt på olika nivåer
              och tillkännager detta för regeringen.
            </item>
            <item xml:id="i-CKa3JjkysfFjiWBzPWTdxw">
              Riksdagen ställer sig bakom det som anförs i motionen om att
              Sverige i högre utsträckning bör prioritera arbetet med att förebygga
              väpnade konflikter och tillkännager detta för regeringen.
            </item>
            <item xml:id="i-C2sMZXzLnM9UFEFLTx6MU2">
              Riksdagen ställer sig bakom det som anförs i motionen om att
              regeringen i syfte att konkretisera arbetet med att förebygga
              väpnade internationella konflikter bör upprätta en heltäckande
              handlingsplan för ändamålet samt återkomma med ett förslag på
              hur arbetet ska organiseras på ett mer effektivt sätt och tillkännager
              detta för regeringen.
            </item>
            <item xml:id="i-k2nue1FRxLKutTyguw31H">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN ska verka
              för ett tydligt stöd till handlingsfrihet för kvinnorörelser runt
              om i världen och tillkännager detta för regeringen.
            </item>
            <item xml:id="i-2RFByBRxpUrMWND6cGyJYF">
              Riksdagen ställer sig bakom det som anförs i motionen om att
              regeringen bör anta en global SRHR-strategi för det internationella
              arbetet och tillkännager detta för regeringen.
            </item>
            <item xml:id="i-JAH5V3uiMVAL3FxiSsWyoP">
              Riksdagen ställer sig bakom det som anförs i motionen om att
              Sverige bör verka för ett ökat stöd till SRHR inom FN:s humanitära
              insatser och tillkännager detta för regeringen.
            </item>
            <item xml:id="i-NvCsbVzuWXfjbu76hshLTG">
              Riksdagen ställer sig bakom det som anförs i motionen om att
              Sverige inom FN bör verka för att resolution 1325 om kvinnor,
              fred och säkerhet får genomslag i samtliga resolutioner som säkerhetsrådet
              behandlar och tillkännager detta för regeringen.
            </item>
            <item xml:id="i-BghRL4YsDNqhdprm2K7eke">
              Riksdagen ställer sig bakom det som anförs i motionen om att
              Sverige bör verka för att de stater som bidrar med personal till
              FN:s fredsbevarande insatser antar nationella handlingsplaner,
              som inkluderar kontinuerlig utbildning, för resolution 1325 och
              ge stöd till detta arbete och tillkännager detta för regeringen.
            </item>
            <item xml:id="i-VouSBdo2BsXjnmuE9gphiE">
              Riksdagen ställer sig bakom det som anförs i motionen om att
              en särskild svensk ambassadör bör tillsättas för frågan om att
              stärka det svenska arbetet med att implementera resolution 1325
              och tillkännager detta för regeringen.
            </item>
            <item xml:id="i-AkgEoCD4ZMSnPU1tyFfnBs">
              Riksdagen ställer sig bakom det som anförs i motionen om att
              Sverige inom FN bör verka för att kvinnors deltagande i fredsprocesser
              ska öka och tillkännager detta för regeringen.
            </item>
            <item xml:id="i-Dg9crVoMxS3ThFa8CQfLUj">
              Riksdagen ställer sig bakom det som anförs i motionen om att
              Sverige bör verka för att Internationella brottmålsdomstolen (ICC)
              skaffar sig den kompetens som krävs för att kunna utreda misstankar
              om sexuellt våld och avsätter tillräckligt med resurser för att
              samla in bevis och tillkännager detta för regeringen.
            </item>
            <item xml:id="i-Vpq2bDnc9Rhb52wjeivwXE">
              Riksdagen ställer sig bakom det som anförs i motionen om att
              Sverige bör verka för att alla internationella insatser arbetar
              förebyggande för att motverka sexualiserat våld och övergrepp
              gentemot civilbefolkningen och tillkännager detta för regeringen.
            </item>
            <item xml:id="i-QSzyVVqmaNFJZArtawwzoC">
              Riksdagen ställer sig bakom det som anförs i motionen om att
              regeringen i kontakt med berörda myndigheter bör säkerställa att
              det finns tillgänglig information och nödvändiga rutiner för att
              möjliggöra uppgiftslämnande gällande sexuellt våld, sexuella trakasserier
              eller liknande missförhållanden för anställda vid internationella
              insatser oavsett arbetsplats och tillkännager detta för regeringen.
            </item>
            <item xml:id="i-FQ2xTiXmYjUpWCdapQZ5jt">
              Riksdagen ställer sig bakom det som anförs i motionen om att
              regeringen årligen bör redovisa arbetet med att implementera FN:s
              resolution 1325 till riksdagen och tillkännager detta för regeringen.
            </item>
            <item xml:id="i-PJ1SrBK6eava2Mfv5vAguE">
              Riksdagen ställer sig bakom det som anförs i motionen om att
              Sverige bör verka för att alla samarbetsländer vid internationella
              insatser ska ha en handlingsplan för att implementera FN:s resolution
              1325 och tillkännager detta för regeringen.
            </item>
            <item xml:id="i-9UNgkhD1UJvk13zRpo7kmY">
              Riksdagen ställer sig bakom det som anförs i motionen om att
              regeringen bör sätta upp mål och delmål för att inom sex år nå
              målet att 40 procent av deltagarna vid fredsbevarande insatser
              ska vara kvinnor och tillkännager detta för regeringen.
            </item>
            <item xml:id="i-Y4Hb6YvWdeNLHqNZaNLL56">
              Riksdagen ställer sig bakom det som anförs i motionen om att
              Sverige omgående bör ratificera FN:s avtal om förbud mot kärnvapen
              och tillkännager detta för regeringen.
            </item>
            <item xml:id="i-D5aB1PDxZK6PVwaibtntqT">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN bör agera
              för att Europa ska bli en kärnvapenfri zon och tillkännager detta
              för regeringen.
            </item>
            <item xml:id="i-2UrAAhM7Vaoj7KdCz8ijLy">
              Riksdagen ställer sig bakom det som anförs i motionen om att
              regeringen bör ge berörda myndigheter i uppdrag att särskilt arbeta
              för ett ökat internationellt forskningsutbyte kring kvinnors och
              flickors situation inom säkerhetspolitiska frågor och fredsfrämjande
              insatser och tillkännager detta för regeringen.
            </item>
            <item xml:id="i-CaZ9kbnXiQG8JQQwNGnVGR">
              Riksdagen ställer sig bakom det som anförs i motionen om att
              Försvarsmakten bör uppdras att återkomma med en plan för hur en
              jämn könsfördelning ska uppnås inom organisationens olika nivåer
              till senast 2040 och tillkännager detta för regeringen.
            </item>
            <item xml:id="i-DwQnTsu5J1gXsxF1xWpy1s">
              Riksdagen ställer sig bakom det som anförs i motionen om att
              Försvarsmakten bör uppdras att genomföra en årlig jämställdhetskartläggning
              och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-QFMdiXVCbJXkDBjvWEqcdz">
            3 Inledning
          </head>
          <p xml:id="i-4KZy9GbQv6JhfvM5Ti9v62">
            Kränkningar av kvinnors rättigheter är det vanligaste och mest
            omfattande brottet mot de mänskliga rättigheterna. Världen över
            begränsas och hotas kvinnors liv av diskri­minerande lagstiftningar
            och samhällsnormer. Könsdiskriminering är en stor orsak till fattigdom,
            och kvinnor som oftast har det verkliga försörjningsansvaret för
            familjen saknar många gånger de mest basala rättigheterna. Kvinnors
            rättigheter är en förut­sättning för fred, säkerhet och utveckling.
            Att öka kvinnors möjligheter till utbildning och försörjning bidrar
            till att förbättra den enskilda kvinnans ställning, främjar jäm­ställdhet
            i stort och bidrar dessutom till hela samhällets utveckling. Samtidigt
            är det viktigt att understryka att kvinnor världen över i högsta
            grad själva är aktörer. Det är därför avgörande att det är kvinnor
            själva som sätter dagordningen för arbetet med jämställdhet nationellt
            såväl som internationellt, och att Sverige verkar för att kvinnor
            finns representerade och inkluderas i alla former av beslutsprocesser.
          </p>
          <p xml:id="i-6BVHpahvt3r3mE16jZBwbJ">
            Vänsterpartiet vill att alla politikområden vilar på en feministisk
            grund. Utrikes- och säkerhetspolitiken är inget undantag. Krig
            och väpnade konflikter påverkar kvinnor och män på olika sätt
            och i olika utsträckning. En fredsprocess som leder till att våldet
            mot män upphör, innebär inte per automatik att våldet mot kvinnor
            upphör. Kvinnor och barn är de som drabbas hårdast i en konflikt
            och betydande resurser måste därför satsas på deras behov av skydd
            och stöd under och efter en konflikt. Målet med en feministisk
            utrikes- och säkerhetspolitik är alltid att förebygga och förhindra
            att krig och konflikter överhuvudtaget bryter ut.
          </p>
          <p xml:id="i-8TcczmeFNbBk24vAc2CbTs">
            I den värld vi lever i är män norm och kvinnor undantag. Generella
            beskrivningar av världen utgår från mäns erfarenhet och mäns behov,
            medan kvinnors erfarenheter och behov osynliggörs eller beskrivs
            som särintressen. Brist på makt, inflytande och rörelse­frihet,
            brist på sexuell och reproduktiv hälsa och rättigheter samt mäns
            våld mot kvinnor är viktiga säkerhetsfrågor både nationellt och
            internationellt. Utan ett institutionaliserat genusperspektiv
            kommer även genomförandet av politik att utgå från mäns erfarenheter
            och upplevelser. Utrikes- och säkerhetspolitik måste därför inkludera
            ett tydligt genus­perspektiv om den ska omfatta hela befolkningen
            och vara långsiktig och framgångsrik. Ska det konfliktförebyggande
            arbetet ge resultat måste kvinnors och mäns olika upp­levelser
            av osäkerhet ses och mötas. Ska internationella insatser vara
            framgångsrika måste både kvinnor och män delta i insatserna och
            de måste alla ha kompetens att förstå och bemöta väpnade konflikters
            olika konsekvenser för kvinnor och män. Ska freds- och försoningsprocesser
            nå framgång måste kvinnor finnas med vid förhandlingsbordet som
            jämlika deltagare. Ska vi nå en jämlik och jämställd värld där
            alla är fria att leva sina liv som de själva önskar måste kvinnor
            finnas med i de beslutande församlingarna. Utan en jämn fördelning
            av makt mellan kvinnor och män kan inte hållbar fred, säkerhet
            och utveckling nås.
          </p>
          <p xml:id="i-3NQ56CSZFCLq1kspiJNpcb">
            För närvarande verkar alltför många av dagens beslutsfattare
            ha en oförmåga eller ovilja att se kvinnors rättigheter som en
            central del av utrikes- och säkerhetspolitiken. Detta är inte
            bara ett svek mot hälften av världens befolkning utan leder dessutom
            till bristfälliga beslut när det gäller internationell fred, säkerhet
            och utveckling. Växande högerextremism och reaktionära strömningar
            i Europa och i vår omvärld utgör ett direkt säkerhetshot mot i
            synnerhet kvinnor, hbtq-personer och andra som inte passar in
            i det konservativa, nationalistiska samhällsbygget. Det är av
            största vikt att motarbeta en sådan utveckling.
          </p>
          <p xml:id="i-KUnaUPjuEsv153oiiC9E4q">
            Under väpnade konflikter ökar våldet mot kvinnor och tar sig
            mer extrema uttryck. Systematiska våldtäkter är vanligt förekommande
            som en del av krigföringen. Hotet mot kvinnors säkerhet upphör
            inte heller när den väpnade konflikten upphör. Jämställdhet är
            en viktig faktor för fred och demokrati. För att kvinnor ska kunna
            delta på lika villkor som medborgare i ett samhälle krävs en stark
            demokratisk utveckling när konflikten väl är över. För att uppnå
            verklig demokrati måste kvinnors deltagande öka på samtliga nivåer
            i samhället.
          </p>
          <p xml:id="i-E1DtXWygQuJsAavdhWKPyq">
            I dag är det i princip uteslutande män som deltar i processen
            när fred förhandlas fram efter en konflikt. En förutsättning för
            att uppnå långsiktig fred och stabilitet är att involvera även
            kvinnor. Utan kvinnors erfarenheter och kunskaper går nödvändiga
            delar förlorade i planeringen av det nya samhälle som ska byggas
            upp efter krig och konflik­ter. Jämställdhet är både ett mål i
            sig och en förutsättning för att nå fred, säkerhet och utveckling.
          </p>
          <p xml:id="i-Rqy81rkVKtVoDNkLL2iCFg">
            Kvinnors demokratiska inflytande som beslutsfattare är fortfarande
            begränsat i många av världens länder. Enligt UN Women utgör kvinnor
            endast 25 procent av alla nationella parlament, och i endast 22
            länder är kvinnor regerings- eller statschefer. 119 länder har
            aldrig haft en kvinna som högsta politiska ledare, däribland Sverige,
            och med nuvarande takt kommer världen inte nå jämställdhet inom
            de högsta politiska uppdragen på ytterligare 130 år. Kvinnors
            möjlighet att delta i politiska rörelser, uttrycka sina åsikter
            fritt, kandidera i val och bli valda till beslutande församlingar
            är en avgörande faktor i den demokratiska utvecklingen, något
            vi tänker lite extra på nu när Sverige firar hundra år av rösträtt
            för kvinnor. Det är alltid eftersträvansvärt att kvinnor utgör
            minst hälften av ledamöterna i parlament och regeringar, och att
            kvinnor även kan nå de högsta politiska uppdragen. Detta kräver
            aktivt arbete för jämställdhet på alla nivåer i samhället.
          </p>
          <p xml:id="i-MNbwyYUfZ1fttpFePMVCy3">
            Sveriges regering bör intensifiera arbetet med att främja en
            jämställd fördelning av makt i världen och att kvinnor aktivt
            uppmuntras och stärks i sin strävan att nå politisk makt på olika
            nivåer. Detta bör riksdagen ställa sig bakom och ge regeringen
            till känna.
          </p>
          <p xml:id="i-8JZCVn1xyfR5wVFdv5B7wE">
            Den svenska regeringen har uttalat att den är världens första
            feministiska regering och ska bedriva en feministisk utrikespolitik.
            Vänsterpartiet, som länge drivit på för en feministisk politik,
            har välkomnat och stöttat det ställningstagandet. Trots det väljer
            regeringen att se mellan fingrarna eller till och med stödja stater
            som bryter mot mänskliga rättigheter. Ett av de tydligaste exemplen
            är vapenexporten där Sverige, med regeringens goda minne, fortsätter
            att sälja vapen till länder som förnekar kvinnor de mest basala
            rättigheterna. Den svenska vapenexporten når även aktivt krigförande
            länder som deltar i konflikter där könsrelaterat våld ökar, barnäktenskap
            ökar, färre flickor går i skolan och kvinnors och flickors tillgång
            till mödravård försämras. Det är oförenligt med regeringens uttalade
            feministiska utrikespolitik. Läs mer om hur Vänsterpartiet ser
            på dessa målkonflikter i motionerna Sexuell och reproduktiv hälsa
            och rättigheter i världen (2020/21:170) och med anledning av prop.
            2019/20:188 Sveriges genomförande av Agenda 2030 (2020/21:249).
          </p>
          <head type="h1" xml:id="i-3VXvMe8gFPRHqMtPY2NzyR">
            4 Utveckling och säkerhet på feministisk grund
          </head>
          <p xml:id="i-9G67tAr6R6srQ7FZm8H8c2">
            Inom utrikes- och säkerhetspolitiken har kvinnor traditionellt
            setts som passiva offer. Det stämmer att kvinnor i högre grad
            drabbas av krigets konsekvenser, såsom social utsatthet och fattigdom.
            Samtidigt ger det inte hela bilden. Kvinnors aktiva deltagande
            för ökat inflytande, kamp för överlevnad för sig själva och sina
            familjer och även deltagande i strid bevisar motsatsen. Kvinnor
            som håller samman vardagen när allting rämnar, som håller kontakt
            med släkt och vänner och som slutligen tvingas förbereda en flykt
            är allt annat än passiva. En feministisk utrikes- och säkerhetspolitik
            måste inkludera flera perspektiv där även kvinnors motstånd räknas.
            Målet är en jämställd politik som tar kvinnors villkor, viljor
            och drömmar på lika stort allvar som mäns.
          </p>
          <p xml:id="i-QTsns1UmycpLYHurHGqysy">
            Traditionella säkerhetsbegrepp fokuserar på statens säkerhet
            mot externa militära hot men klarar inte av att fånga den bredd
            av utmaningar vi står inför i dag. De traditionella instrumenten
            för att skapa säkerhet – militär maktbalans och avskräckning –
            är alltför otillräckliga för att hantera de många säkerhetsutmaningar
            som fattigdom, klimatkrisen och pandemier ställer oss inför. För
            att möta dagens säkerhetsproblem krävs därför en bredare syn på
            vad säkerhet är och vem den är till för.
          </p>
          <p xml:id="i-SCAQfYM7kRG4tV735oL4PW">
            En studie från Tufts University 2004 visar t.ex. hur den afghanska
            civilbefolkningen definierade säkerhet annorlunda än vad FN och
            de då närvarande internationella militära styrkorna gjorde. Områden
            som FN klassat som säkra uppfattades från civilbefolk­ningen som
            osäkra och vice versa. Helt enkelt för att befolkningens säkerhetsproblem
            var andra än det internationella samfundets.
          </p>
          <p xml:id="i-PwbpN826gXM1n7HmMJ9j9z">
            Vänsterpartiet vill se ett breddat säkerhetspolitiskt begrepp.
            Att låta säkerhets­politiken ta avstamp i det som brukar benämnas
            som mänsklig säkerhet är ett sätt att markera en förskjutning
            från staters säkerhet genom vapen, till folkens och männi­skornas
            säkerhet genom utveckling och samarbete. De största säkerhetshoten
            är de civila hoten. Genom att flytta fokus från staten till människorna
            förändras vår bild av vad som bör ingå i och prioriteras i en
            säkerhetspolitisk debatt, och än mer av hur säkerhetsproblem bör
            lösas. Det gör satsningar på utbildning, fattigdomsbekämpning
            och respekt för mänskliga rättigheter till viktiga säkerhetspolitiska
            instrument.
          </p>
          <p xml:id="i-Dp3T4UwTJWv3hPTNN4XQv2">
            En feministisk säkerhetspolitik kan därför inte reduceras till
            att enbart handla om frågor som rör militära angelägenheter. Utrikespolitiska
            beslut och internationella handelsavtal och handelsvägar är exempel
            på avgörande faktorer som kan både möjlig­göra eller hindra fred
            och stabilitet och säkra eller försvaga kvinnors rättigheter.
          </p>
          <p xml:id="i-PYhUtcUEuVEgHy5eFfzdAP">
            Kvinnors deltagande ska inte vara villkorat eller tillfälligt.
            För att bygga verklig och hållbar jämställdhet krävs att kvinnor
            aktivt kan delta på alla samhällsnivåer. Genusperspektivet ska
            genomsyra alla områden, oavsett om det handlar om infrastruk­tursatsningar,
            handelsavtal eller vapenexport. Arbetet ska vara målstyrt och
            möjligt att utvärdera och följa upp.
          </p>
          <p xml:id="i-8K1LsaQQRVCUW5SZzh5GqR">
            Eftersom säkerhetshot mot kvinnor sällan finns med på den säkerhetspolitiska
            agendan vill Vänsterpartiet förändra säkerhetsbegreppet till att
            även inkludera kvinnors säkerhet. Brist på makt, inflytande och
            rörelsefrihet, brist på sexuell och reproduktiv hälsa och rättigheter,
            samt mäns våld mot kvinnor är viktiga säkerhetsfrågor både nationellt
            och internationellt.
          </p>
          <p xml:id="i-3jxubKxjnTtE2nfTefH2sf">
            Frågor som rör kvinnors kroppar betraktas sällan som en säkerhetsfråga.
            I dag är mödradödlighet en av de vanligaste dödsorsakerna för
            flickor mellan 15 och 19 år i låg- och medelinkomstländer. I det
            ljuset blir den tidigare Trumpadministrationens beslut om att
            hindra allt bistånd från USA till organisationer som försvarar
            kvinnors rätt till lagliga och säkra aborter en i praktiken allvarlig
            säkerhetsrisk för miljontals kvinnor. Även om den nya Bidenadministrationen
            ändrat det beslutet i år kommer det indragna biståndet få långvariga
            effekter, främst för kvinnor på landsbygden i låginkomstländer
            utan tillgång till reproduktiv hälso- och sjukvård. På samma sätt
            är de nyligen fattade besluten om att starkt begränsa aborträtten
            i delstaten Texas ett hot mot kvinnors hälsa och självbestämmande.
            Rätten till sin egen sexualitet, tillgången till god mödravård,
            frihet från mäns våld, möjligheten att göra abort, trygghet att
            röra sig i det offentliga rummet och makt över sitt eget liv är
            alla exempel på grundläggande faktorer för att kvinnor ska kunna
            vara säkra.
          </p>
          <p xml:id="i-HuY1V8QPTDLBweoVzFYXSV">
            Därtill kommer den politiska utveckling i stora delar av världen
            där nationalistiska och fascistiska strömningar går på offensiven.
            Det är en rörelse som inte sällan bygger sin politiska agenda
            på repression mot och kontroll av kvinnor och flickor. Det kan
            t.ex. ta sig uttryck genom begränsade rättigheter eller genom
            att mäns våld mot kvinnor på det ena eller andra viset sanktioneras.
            Ett exempel är Turkiets utträde ur Europarådets konvention mot
            våld mot kvinnor, den s.k. Istanbulkonventionen. Det har lett
            till att fler kvinnorättsaktivister fängslas och att det könsbaserade
            våldet ökar, tillsammans med att antalet kvinnor som mördas av
            män ökar. En sådan utveckling utgör ett direkt hot mot kvinnor
            som grupp.
          </p>
          <p xml:id="i-DjZkbkxf5GLHW6qUkqf4Vm">
            Sverige och världen står i dag inför större utmaningar än på
            länge och vi befinner oss i ett i många avseenden nytt säkerhetspolitiskt
            läge. Rysslands destabiliserings­försök, cyberattacker, kriget
            i Syrien, talibanernas maktövertagande i Afghanistan och turkiska
            kränkningar av mänskliga rättigheter genererar en politisk osäkerhet
            samtidigt som terrordåd och ökande fascistiska strömningar skapar
            osäkerhet och otrygghet i Europa. Också klimatförändringar, pandemier
            och naturkatastrofer måste inkluderas i det säkerhetspolitiska
            perspektivet. I dag är fler människor på flykt i världen som en
            konsekvens av klimatförändringarna än p.g.a. krig och konflikter.
            Lite tyder på att de globala målen i Agenda 2030 kommer att uppnås
            då människor fortfarande svälter ihjäl och många dör i enkla eller
            okomplicerade sjukdomar eller i samband med graviditet och förlossning
            i stora delar av världen och livsviktiga vaccin inte når fram
            till världens fattigaste.
          </p>
          <p xml:id="i-EM4VU7MakoU6yk45CWLaAu">
            Trots att det råder bred enighet om att jämställdhetsfrågor är
            centrala både för utveckling i stort och i svenskt utvecklingssamarbete
            så saknas det tydliga siffror på hur stor andel av det svenska
            biståndet som går till flickor och kvinnor respektive pojkar och
            män. Vänsterpartiet menar att Sverige, i en värld där kvinnor
            systematiskt diskrimineras och åsidosätts, bör ha som målsättning
            att avsätta hälften av biståndet eller mer till flickor och kvinnor.
            Läs mer om Vänsterpartiets krav när det gäller Sveriges bistånd
            i motionen En svensk utvecklingspolitik för rättvisa, jämställdhet
            och hållbar utveckling (2021/22:921).
          </p>
          <head type="h2" xml:id="i-LDfJuo7JzhVe6s8ULWhkZz">
            4.1 Förebyggande av väpnade konflikter
          </head>
          <p xml:id="i-VYCG3mzS6sBHCJ4y4RNYpb">
            Sverige deltar i dag i en rad internationella samarbeten som,
            trots att de sker till relativt höga kostnader, inte förmår skapa
            säkerhet – varken för Sverige eller för vår omvärld. Vänsterpartiet
            vill se en offensiv freds- och säkerhetspolitik som sätter demokrati,
            folkrätt och mänskliga rättigheter i centrum. Vi vill se en omfördelning
            där resurser flyttas från några av våra största militärt inriktade
            internationella samarbeten till civila förebyggande, säkerhetsskapande
            och uppbyggande åtgärder. Militära internationella insatser ska
            endast utföras när de anses nödvändiga för att säkerställa att
            civila insatser kan genomföras säkert. Det civila utvecklingsarbetet
            måste komma i första hand. Händelseutvecklingen och krisen i Afghanistan
            är ett tydligt exempel på vad som händer när civila åtgärder och
            mer långsiktiga utvecklingssamarbeten åsidosätts för att genomföra
            militära imperialistiska invasioner. Det saknar långsiktighet
            och lämnar kaos efter sig, för vilket kvinnor och flickor får
            betala det högsta priset.
          </p>
          <p xml:id="i-AMwg3NNtW2ohZZTDTw2AGf">
            Vänsterpartiet är starkt kritiska till militariseringen av EU:s
            arbete, där flera länder vill se en gemensam EU-armé och högre
            murar runt Europa för att stoppa flyktingar från att fly hit.
            Vi vill inte att Sverige ska delta i internationella insatser
            som leds av EU eller Nato utan att dessa resurser i stället ska
            satsas på konfliktförebyggande arbete för utveckling och demokrati.
            Läs mer om Vänsterpartiets syn på Nato och EU:s militära insatser
            i motionerna med anledning av skr. 2020/21:56 Internationella
            försvars­samarbeten (2020/21:3814) och För militär alliansfrihet
            (2017/18:554).
          </p>
          <p xml:id="i-XPBd9p84FPvXVRMGmyK7oU">
            Arbetet med att förebygga väpnade konflikter får enligt Vänsterpartiet
            inte det utrymme det bör ha enligt fastslagna prioriteringar i
            utrikes- och säkerhetspolitiken, trots regeringens uttalade feministiska
            utrikespolitik. Sverige måste i högre grad prioritera det förebyggande
            arbetet som är långt mer effektivt vad gäller mänskligt välmående,
            jämställdhet och demokrati, jämte social och ekonomisk utveckling.
            Förebyggande arbete för fredsbyggande och undanröjande av risker
            för väpnad konflikt måste utgöra grunden för det säkerhetspolitiska
            arbetet. De åtgärder som Sverige vidtar för att förebygga väpnade
            konflikter måste också tydligare vara kopplade till konkreta risksituationer.
            Indirekta insatser som kan handla om utvecklingssamarbete och
            nedrustningsarbete måste gå hand i hand med mer konkreta insatser.
          </p>
          <p xml:id="i-Eu4DuoSdUNV3h1PHuVFH5d">
            Sverige bör i högre utsträckning prioritera arbetet med att förebygga
            väpnade konflikter. Detta bör riksdagen ställa sig bakom och ge
            regeringen till känna.
          </p>
          <p xml:id="i-Ui85KhFskf8s3a8qxiwynh">
            I syfte att konkretisera arbetet med att förebygga väpnade internationella
            konflikter bör regeringen upprätta en heltäckande handlingsplan
            för ändamålet samt återkomma med ett förslag på hur arbetet ska
            organiseras på ett mer effektivt sätt. Detta bör riksdagen ställa
            sig bakom och ge regeringen till känna.
          </p>
          <head type="h2" xml:id="i-5Kb5AdQbuPrRch9EmaUeMD">
            4.2 Feministiska rörelser
          </head>
          <p xml:id="i-EQcoZz5bm7LaH7ZrHCbANE">
            Kvinnorättsförsvarare utsätts ofta för hot om våld, särskilt
            sexuellt våld, för att tystas. Att bli gripen och arresterad drabbar
            aktivister oavsett kön, med skillnaden att kvinnliga aktivister
            riskerar att bli utsatta för sexuellt våld och ryktesspridning
            med allvarliga sociala konsekvenser som följd. Även om inga övergrepp
            begås kan enbart misstanken om att en kvinna har blivit våldtagen
            under en arrest räcka för att skada hennes rykte, vilket kan ha
            stor betydelse i många delar av världen. Medan manliga aktivister
            ofta porträtteras som hjältar efter en fängelsetid riskerar kvinnliga
            aktivister att få leva med omgivningens spekulationer om vad hon
            kan ha utsatts för i fängelset. Även vid demonstrationer och möten
            som innebär stora folksamlingar finns samma rädsla och risk.
          </p>
          <p xml:id="i-4oNaRBJJDXFfG8msREW9Y8">
            Organisationen Kvinna till Kvinna beskriver i sin rapport Så
            tystas en kvinnorörelse hur kvinnorörelsen drabbas av demokratins
            krympande utrymme. Rapporten bygger på enkätsvar från 123 kvinnorättsförsvarare
            från 32 länder i Centralasien, Mellanöstern, Afrika och Europa
            samt djupintervjuer med kvinnorättsförsvarare i åtta länder. Sammantaget
            tecknar den en bild av hur repressiva regeringar, allt hårdare
            lagstiftning och ökad byråkratisering hotar dem som arbetar för
            mänskliga rättigheter. Över 60 procent av de tillfrågade beskrev
            att deras utrymme att agera har krympt och att det framför allt
            beror på regeringars rädsla för politisk förändring, ökande nationalism
            och konservativa värderingar. 85 procent menar att kvinnliga aktivister
            drabbas hårdare än manliga, bl.a. genom minskade möjligheter till
            finansiering, men också genom ett ökat fokus på kvinnors traditionella
            roll som mödrar snarare än som politiska aktörer, samt att kvinnor
            stängs ute från politiska arenor.
          </p>
          <p xml:id="i-GVhyjn7ywKZbZXr1SsbE3n">
            Sverige har ett anseende i världen av att vara förespråkare för
            kvinnors rättigheter som det är viktigt att vi bevarar och stärker.
            Coronapandemin har skapat ett tillfälle för stater att införa
            repressiva lagar som kraftigt inskränker det demokratiska utrymmet.
            Vänsterpartiet anser att det därför är än viktigare att Sverige
            vid alla givna tillfällen och med den starkaste av kraft stödjer
            kvinnorättsorganisationer i världen.
          </p>
          <p xml:id="i-Ddu6TvtueNvXcgkU5Pk8nn">
            Sverige ska som enskilt land såväl som medlem i EU och FN verka
            för ett tydligt stöd till handlingsfrihet för kvinnorörelser runt
            om i världen. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-PGDRrKE7NpjWsrLc5b8TGq">
            4.3 Sexuell och reproduktiv hälsa och rättigheter
          </head>
          <p xml:id="i-KqWgoVWpsy673AtPYx1ksK">
            Rätten till hälsa, till sin sexualitet och att bestämma över
            sin kropp är grundläggande mänskliga rättigheter. Det är dock
            en rättighet som kränks och inskränks i många länder. Över stora
            delar av jorden möter människor, oavsett kön, inskränkningar i
            sexuell och reproduktiv hälsa och rättigheter (SRHR). Kvinnor
            och flickor betalar med sina liv och sin hälsa för inskränkningar
            i rätten till sin kropp, reproduktion och sexualitet. Inskränkningar
            i SRHR utgör dessutom ett av de största hindren för demo­krati,
            ekonomisk utveckling och fattigdomsbekämpning. Utan stora satsningar
            på SRHR kommer det att bli svårt att göra framsteg inom någon
            del av utvecklingspolitiken. Att kvinnor tillåts äga rätten till
            sin egen kropp och själva fatta beslut om huruvida de vill skaffa
            barn och i så fall när och hur är en förutsättning för att få
            makt över sitt eget liv. Det är en nödvändighet för såväl ett
            jämställt som ett jämlikt samhälle med en rättvis fördelning av
            makt och resurser.
          </p>
          <p xml:id="i-Ewy4hio5VUcZUum8viTh9L">
            I Agenda 2030 har världens länder slagit fast att alla människor
            i världen ska ha tillgång till sexuell och reproduktiv hälsa och
            rättigheter till år 2030. För att det ska bli möjligt krävs dock
            ett brett arbete som inkluderar fattigdomsbekämpning och ökad
            jämlikhet. Det kräver också att frågan om SRHR kommer högre upp
            på dagordningen. Att Sverige från förra året har en nationell
            SRHR-strategi är ett viktigt steg för en modern syn på sex och
            jämställdhet. En liknande global strategi skulle kunna vara ett
            viktigt verktyg i det internationella arbetet och för att konkretisera
            vad en feministisk utrikespolitik innebär när det kommer till
            sexuell och reproduktiv hälsa och rättigheter. Sverige måste fortsätta
            vara en stark röst för sexuell och reproduktiv hälsa i världen.
          </p>
          <p xml:id="i-SwSVEbyZdua1HCJMmKALDm">
            Regeringen bör därför anta en global SRHR-strategi för det internationella
            arbetet. Detta bör riksdagen ställa sig bakom och ge regeringen
            till känna.
          </p>
          <p xml:id="i-8RcHtQ5Y2upEVxzvL8efP7">
            Ett annat område med växande utmaningar är arbetet med SRHR-frågor
            i humani­tära kriser. Vi ser i dag ett tydligt samband mellan
            väpnade konflikter och andra allvar­liga humanitära situationer
            och ökad mödradödlighet, fler barnäktenskap och ökande sexualiserat
            våld. Det pågår flera utdragna konflikter runt om i världen och
            fler männi­skor än någonsin tidigare befinner sig i dag på flykt.
            Vi ser också att människor lever på flykt under allt längre tid.
            Behoven är enorma i konfliktområden och i flyktingläger. Det handlar
            om att motarbeta barnäktenskap och sexualiserat våld och att säkra
            tillgången till preventivmedel, säkra aborter och mödravård. Flera
            organisationer, exempelvis United Nations Population Fund (UNFPA)
            och International Planned Parenthood Federation (IPPF), har börjat
            ställa om sin verksamhet för att förstärka sitt arbete med SRHR
            i humanitära kriser. FN är den givna aktören för att samordna
            detta arbete.
          </p>
          <p xml:id="i-7y2VyZUjmem8gaTj888vjM">
            Sverige bör verka för ett ökat stöd till SRHR inom FN:s humanitära
            insatser. Detta bör riksdagen ställa sig bakom och ge regeringen
            till känna.
          </p>
          <p xml:id="i-4cgdHkeZj4Jh3k8E1Y7UkH">
            Mer om Vänsterpartiets politik gällande Sveriges globala SRHR-arbete
            går att läsa i motionen Sexuell och reproduktiv hälsa och rättigheter
            i världen (2020/21:170).
          </p>
          <head type="h2" xml:id="i-8P8pD5LFrndsjh5gXSNaWn">
            4.4 Jämställdhet som ursäkt för krig
          </head>
          <p xml:id="i-7XBX1T9UxSDL2QSTMZp1Qu">
            Vi vet sedan länge att de som får det svårast i krig och väpnade
            konflikter är de som redan innan har de mest utsatta positionerna.
            FN uppskattar att majoriteten av alla människor som lever i fattigdom
            är kvinnor. Kvinnor förväntas ta ansvaret för det obetalda hemarbetet
            och det vårdande arbetet i fredstid såväl som under konflikt.
            Mäns våld inklusive sexuella övergrepp mot kvinnor sker över hela
            världen och ökar i krig och väpnade konflikter. Trots det förekommer
            kvinnors bristande makt och inflytande som ett argument för att
            inleda eller delta i väpnade konflikter som i själva verket inte
            handlar om någonting annat än stormaktsspel och traditionell krigföring.
          </p>
          <p xml:id="i-LaSXnMKvnMo82NZMkSmFif">
            USA:s invasion av Afghanistan och det svenska deltagandet i International
            Security Assistance Force (Isaf) motiverades i hög utsträckning
            med de afghanska kvinnornas lidande. Utländska soldater skulle
            frigöra afghanska kvinnor genom militär närvaro. Det svenska deltagandet
            under perioden 2002–2014 utvärderades i den s.k. Afghanistan­utredningen
            (SOU 2017:16). En av frågeställningarna var huruvida kvinnors
            position har stärkts som ett resultat av den svenska insatsen.
            Även om utredningen menar att vissa förändringar skett i positiv
            riktning är man mycket vag och understryker att hållbarheten i
            förändringarna inte kan tas för given. Man poängterar också att
            det internationella biståndet tycks ha varit en avgörande faktor.
            I detta sammanhang bör svenska Afghanistankommitténs arbete särskilt
            nämnas. Den svenska Försvarsmakten hade som målsättning att integrera
            ett genderperspektiv i återuppbyggnadsarbetet i norra Afghanistan.
            En ansats som i efterhand visat sig vara obetydlig för den kvinnliga
            delen av civilbefolkningen. Detta ska ses i ljuset av att kriget
            och förödelsen skapat ytterst svåra omständigheter för miljontals
            kvinnor. Vänsterpartiet anser att Sveriges alla 20 år i Afghanistan
            ska utvärderas oberoende och grundligt. Hur kvinnor och flickor
            påverkats bör vara en fundamental del av en sådan utvärdering.
          </p>
          <p xml:id="i-MweoWE28E4nxwteeb7F2bH">
            Samtidigt förekommer väpnad kamp med ideologiska förtecken där
            syftet verkligen är kvinnors frigörelse. De kurdiska styrkorna
            som strider mot Daesh/IS i syriska Kurdistan har jämställdhet
            som ett uttalat mål. Både de kvinnliga och de manliga styrkorna
            i YPJ (Kvinnornas försvarsenheter) respektive YPG (Folkets försvarsenheter)
            strider för kvinnors och mäns lika värde. Det ska ställas i kontrast
            mot den religiösa stat som Daesh vill upprätta. För de kvinnliga
            soldaterna i YPJ blir deltagandet både ett ideologiskt ställningstagande
            och en kamp för personlig frigörelse.
          </p>
          <head type="h1" xml:id="i-A48o2Ly9BogCPcLuTWjteb">
            5 FN:s resolutioner för kvinnors säkerhet
          </head>
          <p xml:id="i-U4cYudqeriQCbNxiBvFXsU">
            År 2000 antog FN:s säkerhetsråd enhälligt resolution 1325 om
            kvinnor, fred och säkerhet. Den bygger på tre grundläggande principer:
            deltagande, konfliktförebyggande och skydd. Ett antal uppföljande
            resolutioner har därefter antagits och tillsammans utgör de den
            internationella agendan för kvinnor, fred och säkerhet. Resolutionerna
            slår bl.a. fast att kvinnors ökade deltagande i att förebygga,
            hantera och lösa konflikter samt i fredsbyggande och återuppbyggande
            efter konflikt är en förutsättning för att uppnå hållbar internationell
            fred och säkerhet. De är ett viktigt verktyg för att uppvärdera
            kvinnors säkerhet. Vänsterpartiet värnar resolutionerna och ser
            ett stort behov av att stärka och intensifiera arbetet. Vi vet
            att regeringen under Sveriges tid i FN:s säkerhets­råd lade mycket
            fokus på arbetet för kvinnor, fred och säkerhet, och vi anser
            att detta arbete måste fortsätta och stärkas ytterligare.
          </p>
          <p xml:id="i-VkQDVFkc3KNse7cx6qXEHQ">
            Trots att det är över 20 år sedan resolution 1325 antogs, har
            det visat sig svårt att göra verklighet av agendan. Den har på
            flera sätt hamnat i ett eget stuprör, utan att fullt ut genomsyra
            de resolutioner som säkerhetsrådet antar. En övertro har skapats
            på att civilsamhället på egen hand ska kunna implementera agendan.
            Enskilda civilsamhälles­organisationer visar oftast däremot att
            de har en bra och utförlig förståelse av agendan, och många arbetar
            outtröttligt med att genomföra dess innehåll inom olika delar
            av samhällen. Ett större problem är avsaknaden av strukturella
            förändringar hos de institutioner och i de länder som har mest
            makt. Även FN själva brister i att inkludera agendan för kvinnor,
            fred och säkerhet i sina resolutioner.
          </p>
          <p xml:id="i-LoRrqapxETNjK2rKCNM8Km">
            Sverige bör inom FN verka för att resolution 1325 om kvinnor,
            fred och säkerhet får genomslag i samtliga resolutioner som säkerhetsrådet
            behandlar. Detta bör riksdagen ställa sig bakom och ge regeringen
            till känna.
          </p>
          <p xml:id="i-JLyNxH366jaTeLRtB2xBE8">
            De tio länder som bidrar med mest personal till FN:s fredsbevarande
            insatser står för över hälften av insatsernas samlade personalstyrka.
            Av dessa tio stater har endast fem antagit nationella handlingsplaner
            för resolution 1325. Att dessa stater har handlings­planer är
            extra viktigt för efterlevnaden av agendan för kvinnor, fred och
            säkerhet.
          </p>
          <p xml:id="i-DFPpSwMnmUAW73C2zsSiLx">
            Sverige bör verka för att de stater som bidrar med personal till
            FN:s fredsbevarande insatser antar nationella handlingsplaner,
            som inkluderar kontinuerlig utbildning, för resolution 1325 och
            ge stöd till detta arbete. Detta bör riksdagen ställa sig bakom
            och ge regeringen till känna.
          </p>
          <head type="h2" xml:id="i-NqDhF8tCiahc9aqGfJrprk">
            5.1 Sveriges nationella handlingsplan
          </head>
          <p xml:id="i-8Unh4Z9s587wvZ6u4v5c26">
            År 2016 antog regeringen Sveriges tredje nationella handlingsplan
            för kvinnor, fred och säkerhet. Handlingsplanen gäller arbetet
            under åren 2016–2020, men har förlängts över 2021 i väntan på
            att en ny ska tas fram. Vänsterpartiet har kritiserat tidigare
            handlings­planer för en rad brister, såsom frånvaron av mätbara
            mål, en tydlig tidtabell, ett effek­tivt kontrollsystem och öronmärkta
            resurser för att genomföra handlingsplanen. Den nuvarande handlingsplanen
            har ambitionen att komma till rätta med vissa av dessa brister,
            t.ex. genom en tydligare ansvarsdelning. Vi ser dock behov av
            att utveckla detta ytterligare, i samband med att en ny handlingsplan
            ska tas fram. Hur handlingsplanen appliceras på Sveriges nationella
            kontext bör förtydligas, stärkandet av ett intersek­tionellt perspektiv
            och fortsatt förtydligande av mätbara mål är viktigt i framtagandet
            av en ny handlingsplan. Vikten av att handlingsplaner och styrdokument
            som denna också omsätts i praktiken kan inte nog understrykas.
          </p>
          <p xml:id="i-v48kzvuJNpv4z9GRyyfEp">
            För att stärka det svenska arbetet med att implementera resolution
            1325 bör en särskild svensk ambassadör tillsättas för frågan.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-4TAtnnPiGEyMiKZwCwgikW">
            5.2 Kvinnors rättigheter och deltagande i fredsprocesser
          </head>
          <p xml:id="i-7tjYAX4V4qqYnjPag7wRrN">
            Utrikes- och säkerhetspolitik har traditionellt ansetts vara
            ett manligt område. Således även processer som syftar till att
            leda till fred och återuppbyggnad. FN:s utvecklings­fond för kvinnor
            (Unifem) beräknar att mellan åren 1992 och 2019 utgjorde kvinnor
            inom fredsprocesser globalt 13 procent av förhandlare, 6 procent
            av medlare och 6 procent av undertecknare. Omkring 70 procent
            av fredsprocesser under samma tidsperiod innehöll varken kvinnliga
            förhandlare eller undertecknare.
          </p>
          <p xml:id="i-JriR8UffehCSZ9adoKkSMw">
            FN:s resolution 1325 Kvinnor, fred och säkerhet handlar bl.a.
            just om att stärka kvinnors rättigheter och deltagande i fredsprocesser.
            En ökad andel kvinnor i t.ex. fredsfrämjande insatser är ett viktigt
            mål i sig. Representation är en viktig byggsten i demokratin och
            bottnar i rättvisekrav. Det är grundläggande att understryka kvinnors
            avgörande uppgifter och roll i fredsprocesser, fredsbevarande
            trupper, rättsväsende, valprocesser, säkerhetssektorn och i återuppbyggnadsprocesser
            så som det beskrivs i resolution 1325 och de påföljande resolutionerna,
            t.ex. resolution 2122. Ett jämlikt deltagande mellan kvinnor och
            män i fredsprocesser är nödvändigt för hållbar fred och mänsklig
            säkerhet. Vänsterpartiet anser det vara självklart att kvinnors
            och mäns representation och deltagande i fredsprocesser bör fördelas
            jämnt.
          </p>
          <p xml:id="i-VyWRhDE8nEr1UJkqrXssmK">
            Sverige bör inom FN verka för att kvinnors deltagande i fredsprocesser
            ska öka. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-7nxJcneJ2USG8qJCvMH1pW">
            5.3 Sexuellt våld i väpnade konflikter
          </head>
          <p xml:id="i-EZeovt1WKi1hLWaqq9gkuW">
            Mäns våld mot kvinnor är könsmaktsordningens grövsta uttryck.
            Sexuellt våld innebär ett maktutövande som är oerhört traumatiserande
            och kränker den personliga integri­teten på ett högst personligt
            plan. Få brott anmäls och mörkertalet är mycket stort. Mäns våld
            mot kvinnor förekommer naturligtvis även under konflikter, både
            inom nära relationer och som en del av själva konflikten. I väpnade
            konflikter har systematiska övergrepp och våldtäkter ofta använts
            som vapen. Våldtäkt och sexuellt slaveri kan användas för att
            sprida rädsla, som hot, för att göra kvinnan ”obrukbar” och stig­matiserad
            eller som ett led i etnisk rensning genom att kvinnor avsiktligt
            görs gravida och därefter nekas abort. Terrorgrupper använder
            tvångsäktenskap som en metod för att gifta in sig i lokalsamhället
            och för att tvinga in flickor och kvinnor i rörelsen. Kvinnor
            som tagits till fånga under krig riskerar att hållas fängslade
            som sexslavar. Allt detta är trauman som finns kvar i samhället
            under mycket lång tid, även efter att fred har uppnåtts.
          </p>
          <p xml:id="i-JizsLR6rihRJFteL7tHti4">
            Toleransen och acceptansen för sexuellt våld tenderar också att
            bli högre som ett resultat av krig och konflikter. En ökad nivå
            av sexuellt våld fortsätter även efter att en konflikt formellt
            har upphört. Som exempel uppger Globalis och Svenska FN-förbundet
            att över 250 000 människor har blivit våldtagna under krigen i
            Demokratiska republiken Kongo. Enbart under 2020 dokumenterade
            FN-insatsen i landet över 1 000 fall av konfliktrelaterat sexuellt
            våld. Även soldater från FN:s fredsbevarande styrka har begått
            sexuella övergrepp. En studie från 2011 visar hur soldater som
            deltagit i konflikten legitimerar vissa våldtäkter genom att hänvisa
            till andra övergrepp man menar är värre.
          </p>
          <p xml:id="i-8fP6yX6Y9MQZx45En87Fah">
            Det är alltså inte bara aktörer i krig som står för det sexuella
            våldet – även freds­bevarande soldater och biståndsarbetare begår
            sexuella övergrepp. Den svenske FN-tjänstemannen Anders Kompass
            avslöjade 2014 sexuella övergrepp mot barn utförda av FN-soldater
            i Centralafrikanska republiken. Hans modiga visselblåsande fick
            mycket stor uppmärksamhet och satte fokus på detta maktmissbruk
            från FN-soldaternas sida. Även sexuell exploatering av prostituerade
            är vanligt förekommande i krig och kon­flikter. FN har utarbetat
            riktlinjer för straffrättsliga åtgärder för personal som bryter
            mot reglerna och exempelvis utnyttjar utsatta personer sexuellt
            i konfliktsituationer. Sådana riktlinjer är fullständigt nödvändiga;
            könsmaktsordningen existerar överallt.
          </p>
          <p xml:id="i-K6HKTSsCDDQLzeNeetGXzL">
            Inom agendan för kvinnor, fred och säkerhet har FN:s säkerhetsråd
            antagit en rad resolutioner som behandlar sexuellt våld. År 2008
            antogs den första – resolution 1820. I den krävs att sexuellt
            våld upphör i konflikter och att sexuellt våld erkänns som en
            typ av handling som bidrar till att konflikter förstärks och att
            fredsprocesser hejdas. Där slås också bl.a. fast att våldtäkt
            kan utgöra ett krigsbrott och att förövarna ska ställas inför
            rätta.
          </p>
          <p xml:id="i-KEM16Wa4g36QnSBvnP84gG">
            Problem uppstår dock när orden inte omsätts i konkret handling
            av världens stater. Som en följd av detta har en rad ytterligare
            resolutioner antagits: resolution 1888 som bl.a. ger FN:s generalsekreterare
            mandat att utse en särskild representant i arbetet mot sexuellt
            våld i väpnade konflikter och resolutionerna 1889, 1960, 2106,
            2242, 2272 och 2467 som på olika sätt stärker arbetet mot sexuellt
            våld. Också den internationella brottmålsdomstolen i Haag har
            slagit fast att våldtäkt är att betrakta som ett krigsbrott.
          </p>
          <p xml:id="i-4KeVHVZJepMBFxd5M1z9uC">
            Genom resolution 1960 fick FN dessutom ett förstärkt mandat och
            ytterligare ett verktyg mot straffriheten som ofta följer på sexuella
            våldsbrott. Som en följd av denna byggde FN:s särskilda representant
            i frågor som rör sexuellt våld i krig och konflikter, då Margot
            Wallström, upp en ny fristående organisation vars uppgift är att
            se till att de som gör sig skyldiga till övergrepp mot kvinnor
            och barn under konflikter grips. Detta arbete förs nu vidare av
            Pramila Patten, allt i enlighet med resolution 1820.
          </p>
          <p xml:id="i-PHAdgF1aLE8vQJQE7pUBDq">
            FN:s resolutioner är ett viktigt verktyg i arbetet med att förhindra
            sexuellt våld i väpnade konflikter. Vänsterpartiet menar att regeringen
            bör ge ovan nämnda initiativ sitt fulla stöd. Vänsterpartiet anser
            dock att arbetet med att genomföra FN-resolutionen 1820 är ett
            arbete som måste drivas på flera fronter.
          </p>
          <p xml:id="i-B1jV875cZLiycz2r7tMaQB">
            Sverige bör verka för att Internationella brottmålsdomstolen
            (ICC) skaffar sig den kompetens som krävs för att kunna utreda
            misstankar om sexuellt våld och avsätter tillräckligt med resurser
            för att samla in bevis. Detta bör riksdagen ställa sig bakom och
            ge regeringen till känna.
          </p>
          <p xml:id="i-EQRmskBRey6dqvQNn8XB6d">
            Sverige bör även verka för att alla internationella insatser
            arbetar förebyggande för att motverka sexualiserat våld och övergrepp
            gentemot civilbefolkningen. Detta bör riksdagen ställa sig bakom
            och ge regeringen till känna.
          </p>
          <head type="h2" xml:id="i-oMb71LksbhUaYLGFg85qJ">
            5.4 Genusperspektiv vid internationella insatser
          </head>
          <p xml:id="i-MvVcxWS5vSEpTqo2VFYuk6">
            Det är viktigt att Sverige agerar både nationellt och internationellt
            för att förbättra arbetet med FN:s resolutioner 1325 och 1820.
            Förutom ökad andel kvinnor i freds­främjande insatser måste det
            finnas ett genusperspektiv på de internationella insatserna. Anställda
            inom internationella insatser har vid upprepade tillfällen missbrukat
            sin maktposition genom att utnyttja kvinnor och flickor sexuellt.
            Förutom de direkta konsekvenserna för den utsatta motverkas det
            faktiska syftet med den internationella närvaron. Genom att bidra
            till den organiserade brottsligheten, som ofta kontrollerar prostitution
            och människohandel, upprätthåller man instabiliteten och våldet
            i landet. Meddelarfriheten måste gälla även för anställda vid
            internationella insatser som påtalar missförhållanden gällande
            sexuellt våld, oavsett om de arbetar i Sverige eller internationellt.
          </p>
          <p xml:id="i-8kW4bazLM3bpKZPDsPapzP">
            Regeringen bör därför i kontakt med berörda myndigheter säkerställa
            att det finns tillgänglig information och nödvändiga rutiner för
            att möjliggöra uppgiftslämnande gällande sexuellt våld, sexuella
            trakasserier eller liknande missförhållanden för anställda vid
            internationella insatser oavsett arbetsplats. Detta bör riksdagen
            ställa sig bakom och ge regeringen till känna.
          </p>
          <p xml:id="i-75NH14e9AmvEKaKauai12D">
            Ett genusperspektiv måste också finnas med i valet av vilka insatser
            som görs och hur de genomförs. I Sveriges nationella handlingsplan
            för kvinnor, fred och säkerhet 2016–2020 slås fast att ”Sverige
            ska verka för att ett genusperspektiv genomsyrar EU:s civila och
            militära krishanteringsinsatser: från styrdokument och insatsrapportering
            till verksamheten i fält”. Det är en god ambition som ytterligare
            behöver konkretiseras, särskilt då det finns uppenbara genusbrister
            i tidigare internationella insatser Sverige deltagit i. Afghanistanutredningen
            (SOU 2017:16) konstaterar t.ex. att det finns få exempel på att
            Isaf-styrkor har tagit särskild hänsyn till kvinnor eller flickor
            i sina operationer. Ett exempel som lyfts upp är Isafs bidrag
            till att upprätta en ny lokal polis. Afghan Local Police (ALP)
            kom att delvis bestå av kända talibankrigare och personer med
            en historia av att kränka de mänskliga rättigheterna. I vissa
            områden kom ALP att bli ett stort säkerhetsproblem för kvinnor.
            Sverige ska inte bidra till en sådan utveckling.
          </p>
          <p xml:id="i-GPSidoZ2Hw45gHbNA1ThVt">
            Regelbunden rapportering skulle göra det lättare för såväl riksdagen
            som det civila samhället att följa arbetet med implementeringen
            av FN:s resolution 1325.
          </p>
          <p xml:id="i-9Gs9WeuvpX8pmWCdtCKRnJ">
            Regeringen bör årligen till riksdagen redovisa arbetet med att
            implementera FN:s resolution 1325. Detta bör riksdagen ställa
            sig bakom och ge regeringen till känna.
          </p>
          <p xml:id="i-JZ5LUKY3ZfmjeGTXsdZS8H">
            Sveriges civila och militära insatser i andra länder ökar och
            därmed också sam­arbetet med andra länder. Om Sverige är det enda
            landet som arbetar med FN:s resolution 1325 är risken stor att
            frågorna om kvinnors säkerhet försvinner.
          </p>
          <p xml:id="i-EoUKy1wRW87SMT8tCvEiva">
            Sverige bör verka för att alla samarbetsländer vid internationella
            insatser ska ha en handlingsplan för att implementera FN:s resolution
            1325. Detta bör riksdagen ställa sig bakom och ge regeringen till
            känna.
          </p>
          <p xml:id="i-8LNSeuAETum76uUsvpwvGx">
            I dag finns det en bred politisk samsyn om att kvinnor behövs
            inom försvaret, men inte mycket görs för att skynda på processen.
            Vänsterpartiet anser att målet vid freds­bevarande insatser måste
            vara att minst 40 procent av deltagarna är kvinnor.
          </p>
          <p xml:id="i-4Kod3fH8iVgjbp2c89Vq37">
            Regeringen bör sätta upp mål och delmål för att inom sex år nå
            målet att 40 procent av deltagarna vid fredsbevarande insatser
            ska vara kvinnor. Detta bör riksdagen ställa sig bakom och ge
            regeringen till känna.
          </p>
          <head type="h2" xml:id="i-4H6nEpG2mXmZaSdeVkDaLr">
            5.5 Ratificera FN:s kärnvapenavtal
          </head>
          <p xml:id="i-EpqzYgnDJqq3rSJoUbMZ3f">
            Atombomberna som fälldes över Hiroshima och Nagasaki 1945 orsakade
            enorm förödelse och många människors död. Sedan dess har kvinnorörelser
            haft en central roll i kampen mot kärnvapen som tyvärr fortfarande
            är en viktig del i många länders försvarsdoktrin. Sverige har
            ett förflutet av aktivt arbete för nedrustning i allmänhet och
            kärnvapenavrustning i synnerhet. Användande av kärnvapen får enorma
            humanitära konsekvenser för flera generationer framåt, vilket
            hårdast drabbar kvinnor och barn.
          </p>
          <p xml:id="i-LTKaWWmryDN3fPAXr5CCaH">
            Den globala upprustningen vad gäller kärnvapen är mycket illavarslande.
            I sin årsbok för 2020 konstaterar fredsforskningsinstitutet Sipri
            att även om antalet kärn­vapen minskar något i världen fortsätter
            alla stater som innehar kärnvapen att moderni­sera sina vapenarsenaler.
            Att USA och Ryssland, som tillsammans innehar 90 procent av alla
            kärnvapen, fortsätter att modernisera sina stridsspetsar skapar
            osäkerhet i omvärlden. Genom Sveriges historia av militär alliansfrihet
            finns en unik röst som bör användas än tydligare för en global
            kärnvapennedrustning. Nedrustning är i högsta grad en fråga som
            hör hemma i en feministisk utrikes- och säkerhetspolitik.
          </p>
          <p xml:id="i-QoH9eToKyTWjN4eGBRWLKA">
            Den 24 oktober 2020 ratificerade Honduras som 50:e land FN:s
            konvention om kärnvapenförbud. Därmed började den gälla efter
            90 dagar, den 22 januari 2021. Detta är en stor framgång. Det
            är däremot beklagligt att Sverige som aktivt arbetat för att konventionen
            skulle komma till stånd trots det valt att inte ratificera konventionen.
            Som självständig och militärt alliansfri stat bör Sverige självklart
            tillhöra de länder som tar ställning mot kärnvapen genom konventionen.
          </p>
          <p xml:id="i-AXPCbPPfeDpHWhUjBFUDUj">
            Sverige bör omgående ratificera FN:s avtal om förbud mot kärnvapen.
            Detta bör riksdagen ställa sig bakom och ge regeringen till känna.
          </p>
          <p xml:id="i-QEGJhjBgFgtyqSF2NPqr29">
            Sverige bör även, som enskilt land såväl som medlem i EU och
            FN, agera för att Europa ska bli en kärnvapenfri zon. Detta bör
            riksdagen ställa sig bakom och ge regeringen till känna.
          </p>
          <head type="h1" xml:id="i-Mw6AVu71jrrmEmRxSVP97C">
            6 Säkerhetspolitisk forskning
          </head>
          <p xml:id="i-NAHUhkhx3Vqp1Gcz8R7AEu">
            Ett nytt säkerhetsläge förändrar också villkoren för kvinnors
            och flickors säkerhet. De traditionella sätten för krigföring
            behöver inte nödvändigtvis sätta ramarna för fram­tidens krigföring.
            Det kräver en säkerhetspolitik som följer med i utvecklingen och
            som är beredd att ompröva gamla sanningar.
          </p>
          <p xml:id="i-JStt7syzFCargSxfw2iVP3">
            Sveriges utrikes- och säkerhetspolitik ska grunda sig på politiska
            beslut tagna utifrån demokratiska och folkrättsliga principer
            gjorda utifrån en god och välgrundad om­världsanalys. Forskning
            kring säkerhetspolitiska och fredsfrämjande åtgärder är en viktig
            del i det internationella arbetet. Det arbetet bör grunda sig
            på ett brett säkerhets­politiskt begrepp som bottnar i ett genusperspektiv
            där kvinnors och flickors säkerhet inkluderas.
          </p>
          <p xml:id="i-B5Sr3iThutdUcghXvHL2CL">
            Totalförsvarets forskningsinstitut (FOI) bedriver i dag bl.a.
            arbete inom området för säkerhetspolitiska studier och fredsfrämjande
            insatser. FOI har också en unik möjlighet till utvärdering och
            uppföljning av Sveriges internationella insatser. Vänsterpartiet
            är positivt till ökat internationellt samarbete vad gäller säkerhetspolitiska
            och freds­främjande studier. Vi ser behovet av att arbeta internationellt
            med forskning som rör vår omvärld.
          </p>
          <p xml:id="i-2KGNSQ9XTfCpXtdNSmo5Ex">
            Regeringen bör ge berörda myndigheter i uppdrag att särskilt
            arbeta för ett ökat internationellt forskningsutbyte kring kvinnors
            och flickors situation inom säkerhets­politiska frågor och fredsfrämjande
            insatser. Detta bör riksdagen ställa sig bakom och ge regeringen
            till känna.
          </p>
          <head type="h1" xml:id="i-HzLdmr1ycCScyuFu7dEcbr">
            7 En demokratisering av försvaret
          </head>
          <p xml:id="i-Q25CKyTD7Jeayjks9M7fMV">
            Militären stod för det sista manliga yrkesmonopolet i Sverige.
            Det var först 1989 kvinnor blev tillåtna att lönearbeta inom försvaret.
            Inom den tidigare värnplikten kallades enbart män till mönstring
            och det dröjde till 1994 innan kvinnor tilläts göra värnplikt
            utan att man samtidigt avsåg att genomföra officersutbildningen.
            Även om Sverige var först i världen med att tillåta kvinnor att
            arbeta på samtliga militära befattningar, lever många föreställningar
            om manligt och kvinnligt kvar. Kvinnor sågs, och ses i viss mån,
            som en del av den nation som ska skyddas. Trots det har kvinnor
            under lång tid varit engagerade i försvaret på olika vis, bl.a.
            genom stödorganisationer som lottakåren, den största kvinnoorganisation
            som Sverige någonsin haft.
          </p>
          <p xml:id="i-4nG42roBvwE44F7eYf8CAj">
            I dag består Försvarsmaktens personal till ca 84 procent av män.
            Bland officerare och specialistofficerare är andelen ca 92 procent
            och bland gruppbefäl, soldater och sjömän ca 87 procent. Bland
            civilt anställda är fördelningen något jämnare även om män med
            sina 61 procent även där utgör en majoritet. Ökningen av antalet
            anställda kvinnor går långsamt och har dessutom planat ut. Den
            stora andelen män innebär ett demokratiskt underskott. Sverige
            har i dag en skevare könsfördelning i försvaret än många andra
            västländer.
          </p>
          <p xml:id="i-6p2rWxfKCrejqHQ7ypsw9m">
            Sedan Sverige beslutade att återinföra värnplikten kallas både
            kvinnor och män till mönstring. Det är ett viktigt steg för en
            mer jämställd försvarsmakt och en mer folklig förankring av det
            svenska försvaret. Även om värnplikten i dag sker i relativt liten
            skala är det ett viktigt steg mot ett mer modernt försvar. Det
            ska vara möjligt att även göra civil tjänstgöring, något som vi
            tror kan öka andelen kvinnor ytterligare. Att total­försvaret
            utgörs av människor med olika bakgrunder och erfarenheter är ytterst
            en fråga om demokrati.
          </p>
          <p xml:id="i-U1pj61xfcswwo6VtMKzjiu">
            Den nuvarande värnplikten innebär i egentlig mening att Sverige
            för första gången har allmän värnplikt eftersom den inkluderar
            både kvinnor och män. Det ger betydligt bättre förutsättningar
            för en jämställd försvarsmakt. Andelen män respektive kvinnor
            som gör värnplikt bör noga följas och utvärderas i syfte att uppnå
            en jämn köns­fördelning. Jämställdhetsarbetet måste genomsyra
            all Försvarsmaktens verksamhet och kontinuerlig utbildning i jämställdhetsfrågor
            måste genomföras för samtliga anställda inom Försvarsmakten. I
            detta arbete är det framförallt viktigt att motarbeta alla former
            av sexuella trakasserier, diskriminering och kränkande behandling,
            något vi tyvärr fått rapporter om från både värnpliktiga och anställda
            den senaste tiden. När metoo-rörelsen startades i Sverige fanns
            det ett upprop även inom Försvarsmakten, #givaktochbitihop. Läs
            mer om hur Vänsterpartiet ser på arbetet mot sexuella trakasserier
            i motionen Åtgärder mot sexuella övergrepp, trakasserier och diskriminering
            i Försvarsmakten (2018/19:409).
          </p>
          <p xml:id="i-TTBdGc5mAbhbqVcnVbv8Um">
            Försvarsmaktens egen verksamhetsplan för jämställdhets- och jämlikhetsarbete
            för 2020–2026 är välformulerad. Den saknar dock tillräckliga mätbara
            kvantitativa och kvalitativa mål. För att uppnå kraven på delaktighet
            i resolution 1325 måste Försvars­maktens arbete med jämställdhet
            och genusperspektiv i verksamheten intensifieras.
          </p>
          <p xml:id="i-N6Ro51PmWQ3VDbhbu5gUdn">
            Vänsterpartiet vill se en försvarsmakt där kvinnor och män är
            jämlika och där kvinnor representeras i lika hög utsträckning
            som män, oavsett befattning. När dagens nyfödda fyller 18 och
            kallas till mönstring ska de mötas av en jämställd försvarsmakt.
          </p>
          <p xml:id="i-SwdbfjwvhpPiQoXdr4BdXB">
            Försvarsmakten bör uppdras att återkomma med en plan för hur
            en jämn köns­fördelning ska uppnås på organisationens olika nivåer
            till senast 2040. Detta bör riksdagen ställa sig bakom och ge
            regeringen till känna.
          </p>
          <p xml:id="i-PFKRmfSTC74wwErindDv9z">
            Försvarsmakten bör också uppdras att genomföra en årlig jämställdhetskartläggning.
            Detta bör riksdagen ställa sig bakom och ge regeringen till känna.
          </p>
        </div>
        <div type="motSignatures">
          <list>
            <item xml:id="i-H16KmUgCL9g1dFqfZYCWhp">
              Hanna Gunnarsson (V)
            </item>
            <item xml:id="i-REm7tMC8JUhSDM7Qs6uUar">
              Jens Holm (V)
            </item>
            <item xml:id="i-6CcRxrb67FeVRUDGQV6A4h">
              Lotta Johnsson Fornarve (V)
            </item>
            <item xml:id="i-BJtgaVmT836v1EbP9fbVBo">
              Yasmine Posio (V)
            </item>
            <item xml:id="i-YRL7v2qBjC9HpVFWaJXitk">
              Elin Segerlind (V)
            </item>
            <item xml:id="i-MHZsCLt33F32VGLrP6pEtD">
              Håkan Svenneling (V)
            </item>
            <item xml:id="i-Tfss3oCzAZgiByZ3HzRFJ2">
              Jessica Thunander (V)
            </item>
          </list>
        </div>
      </div>
    </body>
  </text>
</TEI>
