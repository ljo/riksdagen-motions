<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202223-UU-00612">
  <teiHeader>
    <fileDesc>
      <titleStmt>
        <title>Ryssland</title>
        <author corresp="i-8voj19hLWTGJHkxNP79tRb">av Nooshi Dadgostar m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2022/23:612 av Nooshi Dadgostar m.fl. (V)</title>
          <idno type="rdwebb">HA02612</idno>
          <rs type="number">612</rs>
          <orgName type="comitteeAbbreviation">UU</orgName>
          <ref type="dokument_url_text">https://data.riksdagen.se/dokument/HA02612/text</ref>
          <ref type="dokument_url_html">https://data.riksdagen.se/dokument/HA02612</ref>
          <ref type="dokumentstatus_url_xml">https://data.riksdagen.se/dokumentstatus/HA02612</ref>
          <ref type="pdf">https://data.riksdagen.se/fil/6460C723-A070-4807-AF19-5F66BECBBD06</ref>
          <ref type="docx">https://data.riksdagen.se/fil/CEEB2A00-7F4E-4265-8C29-2DBE09F3C369</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-8voj19hLWTGJHkxNP79tRb</idno>
            <name>Nooshi Dadgostar</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-Hn2xAAaqgQLyS3k5RBuXkb</idno>
            <name>Andrea Andersson Tay</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-DthTyR9U9R8S6NVcPNcNQA</idno>
            <name>Ida Gabrielsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-TpcaF4RFviyytGA8rW5Jer</idno>
            <name>Samuel Gonzalez Westling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-QhdbBfCQXCqPEr4GTwvK8F</idno>
            <name>Tony Haddou</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-EgXqeVnPhVAxu5tLpK9F8M</idno>
            <name>Vasiliki Tsouplaki</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3YXCipudYA4N8ZNFk2PrxQ</idno>
            <name>Jessica Wetterling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-BJvrnHyGdUYRfaoWVFTTZR" type="signed"/>
        <correspContext corresp="i-BJvrnHyGdUYRfaoWVFTTZR">
          <note type="signatory" corresp="i-8voj19hLWTGJHkxNP79tRb"/>
          <note type="signatory" corresp="i-Hn2xAAaqgQLyS3k5RBuXkb"/>
          <note type="signatory" corresp="i-DthTyR9U9R8S6NVcPNcNQA"/>
          <note type="signatory" corresp="i-TpcaF4RFviyytGA8rW5Jer"/>
          <note type="signatory" corresp="i-QhdbBfCQXCqPEr4GTwvK8F"/>
          <note type="signatory" corresp="i-EgXqeVnPhVAxu5tLpK9F8M"/>
          <note type="signatory" corresp="i-3YXCipudYA4N8ZNFk2PrxQ"/>
          <note type="signatory" corresp="i-HG8uLqLT7SnwSx5YRobkVr"/>
        </correspContext>
        <correspAction type="submitted" xml:id="i-FFLF3PXhL8tveqydDiZDWr">
          <date when="2022-11-18"/>
          <time when="16:30:10"/>
        </correspAction>
        <correspAction type="reviewed" xml:id="i-TPHYYJwTe7k4NSFNZiWyoZ">
          <date when="2022-11-18"/>
          <time when="17:26:56"/>
        </correspAction>
        <correspAction type="referred" xml:id="i-8gvKvXZfBviCkTEEUU6eGd">
          <date when="2022-12-01"/>
        </correspAction>
        <correspAction type="assigned" xml:id="i-7QrirBWWqSS6BWJX3gbxiL">
          <date when="2023-05-10"/>
          <time when="16:35:53"/>
        </correspAction>
        <correspContext corresp="i-7QrirBWWqSS6BWJX3gbxiL">
          <ref type="assignedTo">Utrikesutskottet</ref>
        </correspContext>
        <correspAction type="behandlas_i" xml:id="i-DjhNfuMZs97PHefTdp3xwx"/>
        <correspContext corresp="i-DjhNfuMZs97PHefTdp3xwx">
          <ref type="uppgift">2022/23:UU14</ref>
          <ref type="ref_dok_id">HA01UU14</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">UU14</ref>
          <ref type="ref_dok_titel">Ukraina</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-TWVXygVLoQVRhnn4r3wfnf"/>
        <correspContext corresp="i-TWVXygVLoQVRhnn4r3wfnf">
          <ref type="uppgift">2022/23:UU15</ref>
          <ref type="ref_dok_id">HA01UU15</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">UU15</ref>
          <ref type="ref_dok_titel">Mänskliga rättigheter</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-MTmQovLzK4da6XBeLDBb4b"/>
        <correspContext corresp="i-MTmQovLzK4da6XBeLDBb4b">
          <ref type="uppgift">2022/23:UU6</ref>
          <ref type="ref_dok_id">HA01UU6</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">UU6</ref>
          <ref type="ref_dok_titel">Internationellt utvecklingsbistånd</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-3kdHb6w4gTdRnVYtWSR9dE"/>
        <correspContext corresp="i-3kdHb6w4gTdRnVYtWSR9dE">
          <ref type="uppgift">2022/23:UU7</ref>
          <ref type="ref_dok_id">HA01UU7</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">UU7</ref>
          <ref type="ref_dok_titel">Internationella relationer m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2022/23:612 av Nooshi Dadgostar m.fl. (V) Ryssland</div>
      </div>
      <div type="motBody">
        <div type="TOC" xml:id="i-Xpbz4dXAbTmoJ2KHvei7Fo">
          <head xml:id="i-PMeMDyNmMAANxCG2FNBckw">
            1 Innehållsförteckning
          </head>
          <list>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Inledning
            </item>
            <item style="indent-level: 1">
              4 Mänskliga rättigheter och demokrati i Ryssland
            </item>
            <item style="indent-level: 2">
              4.1 Demokrati och rättsstatens principer
            </item>
            <item style="indent-level: 2">
              4.2 Kvinnors rättigheter
            </item>
            <item style="indent-level: 2">
              4.3 Hbtqi-personers rättigheter
            </item>
            <item style="indent-level: 2">
              4.4 Fackliga rättigheter
            </item>
            <item style="indent-level: 2">
              4.5 Civilsamhällets utrymme och MR-försvarares rättigheter
            </item>
            <item style="indent-level: 2">
              4.6 Press- och yttrandefrihet
            </item>
            <item style="indent-level: 2">
              4.7 Propaganda och trollfabriker
            </item>
            <item style="indent-level: 2">
              4.8 Religions- och trosfriheten
            </item>
            <item style="indent-level: 2">
              4.9 Urfolk och nationella, etniska och språkliga minoriteter
            </item>
            <item style="indent-level: 1">
              5 Rysslands roll i världspolitiken
            </item>
            <item style="indent-level: 2">
              5.1 Rysslands krig mot Ukraina
            </item>
            <item style="indent-level: 3">
              5.1.1 Bakgrund
            </item>
            <item style="indent-level: 3">
              5.1.2 Anfallskriget mot Ukraina 2022
            </item>
            <item style="indent-level: 2">
              5.2 Syrien
            </item>
            <item style="indent-level: 2">
              5.3 Västra Balkan
            </item>
            <item style="indent-level: 2">
              5.4 Moldavien
            </item>
            <item style="indent-level: 2">
              5.5 Baltikum
            </item>
            <item style="indent-level: 2">
              5.6 Georgien
            </item>
            <item style="indent-level: 2">
              5.7 Belarus
            </item>
            <item style="indent-level: 2">
              5.8 Ryska kärnvapen
            </item>
            <item style="indent-level: 1">
              6 Sveriges relationer med Ryssland
            </item>
            <item style="indent-level: 2">
              6.1 Politiska relationer
            </item>
            <item style="indent-level: 2">
              6.2 Mellanfolkligt utbyte
            </item>
            <item style="indent-level: 2">
              6.3 Klimat och miljö
            </item>
          </list>
        </div>
        <div type="motProposal" subtype="förslag">
          <head xml:id="i-EkuyNhtkGQ5mY6MDpJAB6u">
            2 Förslag till riksdagsbeslut
          </head>
          <list style="ol">
            <item xml:id="i-F7eMLveXouMvxUNA6KuiK1">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN ska verka
              för att stärka respekten för demokrati och rättsstatens principer
              i Ryssland och tillkännager detta för regeringen.
            </item>
            <item xml:id="i-NSat3o9uw9S1aSGr87yJs3">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN ska verka
              för att stärka respekten för kvinnors rättigheter i Ryssland och
              tillkännager detta för regeringen.
            </item>
            <item xml:id="i-FSD8LtKYcXeKREvSj1Th1M">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN ska verka
              för att stärka respekten för hbtqi-personers rättigheter i Ryssland
              och tillkännager detta för regeringen.
            </item>
            <item xml:id="i-NvJfqVfCDiaDPnt2Wx64pz">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN ska kräva
              ett omedelbart stopp på de tjetjenska myndigheternas övergrepp
              mot hbtqi-personer och verka för att hbtqi-personers rättigheter
              respekteras fullt ut, och detta tillkännager riksdagen för regeringen.
            </item>
            <item xml:id="i-3cqgwf6gQHyxwKpnVUGbo3">
              Riksdagen ställer sig bakom det som anförs i motionen om att
              regeringen i högre grad bör inkludera värnandet av fackliga rättigheter
              och arbetstagares rättigheter i resultatstrategin för Sveriges
              stöd till demokrati, mänskliga rättigheter och miljö i Ryssland
              och tillkännager detta för regeringen.
            </item>
            <item xml:id="i-7zjkhRT9RrTmwZYXgRWGs1">
              Riksdagen ställer sig bakom det som anförs i motionen om att
              regeringen bör ge svenska ambassaden i Moskva i uppdrag att bevaka
              politiskt motiverade rättsprocesser och närvara vid rättegångar
              mot forskare och aktivister som t.ex. Jurij Dmitrijev och tillkännager
              detta för regeringen.
            </item>
            <item xml:id="i-DkZHeMFwFn4i2cJ3ZyZj9J">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN ska verka
              för att stärka förenings- och mötesfriheten samt civilsamhällets
              förutsättningar i Ryssland och tillkännager detta för regeringen.
            </item>
            <item xml:id="i-CaWrYhB1xC2oCnCkd5wK4f">
              Riksdagen ställer sig bakom det som anförs i motionen om att
              regeringen tydligare bör prioritera värnandet av press- och yttrandefrihet
              i resultatstrategin för Sveriges stöd till demokrati, mänskliga
              rättigheter och miljö i Ryssland och tillkännager detta för regeringen.
            </item>
            <item xml:id="i-Ch5LSTqonhpQU54pbERoH">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN ska verka
              för att stärka friheten på internet i Ryssland och tillkännager
              detta för regeringen.
            </item>
            <item xml:id="i-PWTZCL74UhcU2qWFUcyjTZ">
              Riksdagen ställer sig bakom det som anförs i motionen om att
              regeringen i kontakter med den ryska regeringen tydligt bör markera
              mot de ryska trollfabrikerna och spridandet av propaganda och
              kräva ett stopp på det statliga stödet till dessa aktiviteter
              och tillkännager detta för regeringen.
            </item>
            <item xml:id="i-RnzWnZ37Y6XtNWnrGYdzkG">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN ska verka
              för att stärka religions- och trosfriheten i Ryssland och tillkännager
              detta för regeringen.
            </item>
            <item xml:id="i-GWDGciqSPGXJN4ZKEHD3jT">
              Riksdagen ställer sig bakom det som anförs i motionen om att
              regeringen som enskilt land såväl som medlem i EU och FN bör verka
              för att Ryssland respekterar rättigheterna för landets urfolk
              och nationella, etniska och språkliga minoriteter och tillkännager
              detta för regeringen.
            </item>
            <item xml:id="i-KZHRestQgCwYJkebywV1Vs">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN ska stå
              upp för Ukrainas suveränitet och folkrättens principer och tillkännager
              detta för regeringen.
            </item>
            <item xml:id="i-Jf9jmcrwQfEHCj1fzsVmuc">
              Riksdagen ställer sig bakom det som anförs i motionen om att
              Sverige ska verka för att de krigsförbrytelser som har begåtts
              under kriget i Syrien utreds av Internationella brottmålsdomstolen
              (ICC), eller en annan lämplig rättskipningsprocess, oavsett vilken
              gruppering som misstänks ha begått övergreppen, och detta tillkännager
              riksdagen för regeringen.
            </item>
            <item xml:id="i-ARnk1ZNSC1rXCx7JdsjKHr">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN ska verka
              för att de stridande parterna ska respektera folkrätten, upphöra
              med attacker på civila aktörer och tillåta införsel av humanitär
              hjälp till civilbefolkningen och tillkännager detta för regeringen.
            </item>
            <item xml:id="i-DdTLTqoLYSmotU3JjK3W7r">
              Riksdagen ställer sig bakom det som anförs i motionen om att
              regeringen i kommande uppdatering av strategin som rör reformsamarbetet
              med västra Balkan bör prioritera mänskliga rättigheter, fattigdomsbekämpning,
              ökad jämlikhet samt klimat- och miljöfrågor och tillkännager detta
              för regeringen.
            </item>
            <item xml:id="i-VkCUjJqELJYcjASmR7TNRa">
              Riksdagen ställer sig bakom det som anförs i motionen om att
              Sverige i sina ansträngningar bör stödja Moldavien i att säkra
              sin territoriella integritet och demokratiska utveckling samt
              i att minska klyftorna och fattigdomen i landet och tillkännager
              detta för regeringen.
            </item>
            <item xml:id="i-DnmW5Ddy8u2DmcLHtnjCeN">
              Riksdagen ställer sig bakom det som anförs i motionen om att
              regeringen inom ramen för samarbetet inom Östersjöregionen bör
              främja förbättrade relationer mellan baltiska folkgrupper och
              ryska minoriteter i Baltikum och tillkännager detta för regeringen.
            </item>
            <item xml:id="i-47fT5KaTLFU5fhrKKr1J2Y">
              Riksdagen ställer sig bakom det som anförs i motionen om att
              regeringen inom ramen för samarbeten inom Östersjöregionen bör
              verka för att stärka de baltiska staternas motståndskraft mot
              ryska påverkansoperationer och tillkännager detta för regeringen.
            </item>
            <item xml:id="i-F2iJ1p2Z5mcWdD1HbuDpE3">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN ska stå
              upp för Georgiens suveränitet och folkrättens principer och tillkännager
              detta för regeringen.
            </item>
            <item xml:id="i-JYPiqEbWEEqrBwL2SVLjRC">
              Riksdagen ställer sig bakom det som anförs i motionen om att
              regeringen bör verka för att Sverige som enskilt land såväl som
              medlem i EU och FN ska verka för att handlingsfriheten för rysk
              opposition och fria medier värnas inom landet såväl som i exil
              och tillkännager detta för regeringen.
            </item>
            <item xml:id="i-H3sEcKJafX2Y4e4vwaR376">
              Riksdagen ställer sig bakom det som anförs i motionen om att
              den svenska regeringen i varje form av kontakt med sin ryska motsvarighet
              ska ta upp landets demokratiska brister, folkrättsbrott och kränkningar
              av mänskliga rättigheter och tillkännager detta för regeringen.
            </item>
            <item xml:id="i-XT5C2fVjjdYnPCzernv8ao">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN konsekvent
              ska försvara människorättsförsvarares rättigheter att söka och
              få finansiering enligt internationella konventioner och tillkännager
              detta för regeringen.
            </item>
            <item xml:id="i-5u77aZVZ59D1gdPnpxHhW3">
              Riksdagen ställer sig bakom det som anförs i motionen om att
              klimatpolitiska aspekter ska lyftas fram och ses som en del av
              Sveriges politik och sanktionsregimer gentemot Ryssland och tillkännager
              detta för regeringen.
            </item>
          </list>
        </div>
        <div type="motContent">
          <head type="h1" xml:id="i-Qbzn6WYBdUzoRVUcNKYV4t">
            3 Inledning
          </head>
          <p xml:id="i-3JWUZz51AfFVsfRz6PvFMA">
            Vladimir Putin har nu styrt Ryssland i över 20 år. Under hans
            tid vid makten har landet blivit allt mer odemokratiskt. Under
            åren efter Sovjetunionens fall fanns ett hopp om ett annat Ryssland
            men i dag ser vi ett reaktionärt, konservativt och patriarkalt
            styre som förtrycker oppositionella och människorättsförsvarare
            samt agerar aggressivt mot sina grannländer och spelar en destabiliserande
            roll i världspolitiken. Den auktoritära utveck­lingen har kulminerat
            i Rysslands orättfärdiga anfallskrig mot Ukraina. I strid med
            folkrätten valde Putin den 24 februari 2022 att anfalla Ukraina
            militärt. Experter hade varnat för riskerna under en längre tid,
            även om Rysslands oförutsägbarhet gjorde det svårt att förutse
            när och hur ett anfall skulle komma att se ut.
          </p>
          <p xml:id="i-G4ZHBGWJdednE9zaH5NfKh">
            Ryssland har därmed visat att man är ett reellt säkerhetspolitiskt
            hot för sin omgiv­ning. Länder som Ukraina, Georgien, Moldavien
            och länderna i Centralasien har länge tvingats att förhålla sig
            till den ryska imperialistiska politiken och risken för ryska
            aggressioner. Men Putins regim är även ett hot mot alla de invånare
            som motsätter sig styret eller som inte passar in i det samhälle
            som Putin vill bygga. För ryska hbtqi‑personer, feminister, urfolksföreträdare,
            miljörörelser och vänsteraktivister är den egna regimen ett dagligt
            säkerhetshot.
          </p>
          <p xml:id="i-ESGdov5sQnkXeFdrpYXpUA">
            I denna motion lyfter Vänsterpartiet upp några av de frågor som
            vi anser vara viktigast i relationen mellan Sverige och Ryssland.
            Vi vill se tydliga markeringar mot Rysslands krig mot Ukraina,
            ökade sanktioner och ett stopp för rysk gas och olja i Europa.
          </p>
          <p xml:id="i-JoVzBhKxzRNgcQpgXcjQp5">
            Samtidigt är det viktigt att se att det inte är den ryska befolkningen
            som är ansvarig för Putins krig. Vi vill understryka vikten av
            att alla modiga människorättsförsvarare och ryska oppositionella
            ges stöd i sitt arbete – och om det finns behov, ges en fristad
            i Sverige. Sverige behöver vara en tydlig och konsekvent röst
            för demokrati, folkrätten och de mänskliga rättigheterna i relationen
            med Ryssland.
          </p>
          <head type="h1" xml:id="i-72TjjPV4QcbujTfN8naQq4">
            4 Mänskliga rättigheter och demokrati i Ryssland
          </head>
          <p xml:id="i-St2YJ8MT5BqtcMufyRKq5T">
            Sedan Putin återtog presidentmakten 2012 har regimen fört en
            politik som allt tydligare främjar konservativa värden, den rysk-ortodoxa
            tron, bevarandet av viss rysk kultur och patriotism. Det märks
            inte minst tydligt i den ryska krigspropagandan. Kriget mot Ukraina
            framställs som ett krig mot ”Väst” och västliga värderingar. I
            det narrativet är Ryssland hotat, inte bara militärt utan också
            som kultur och civilisation.
          </p>
          <p xml:id="i-RFfqndy4xR8Vz32C4NAcN3">
            En rad lagar som syftar till att stärka konservativa, patriarkala
            och patriotiska värderingar samt begränsa vad regimen ser som
            skadligt inflytande har antagits. Det är exempelvis numera förbjudet
            att kränka någons religiösa känslor och att propagera för homosexualitet
            (de begrepp som används i lagstiftningen). Flera statliga program
            för patriotisk fostran av medborgarna har återigen väckts till
            liv med påkostade militär­parader i Moskva.
          </p>
          <p xml:id="i-BgBghQDNj2edD9W4dkQb8s">
            Putins konservativa linje får stöd av högerextrema krafter som
            är på frammarsch. Samtidigt som oppositionen tystas har extrema
            religiöst-patriotiska grupperingar fått ökat inflytande. Med återkommande
            angrepp mot oppositionella och människorätts­försvarare fungerar
            dessa grupper som Putins stödtrupper. Även om de går längre i
            sina anspråk och krav än regimen, förhåller sig myndigheterna
            passiva till deras aktioner och ser oftast mellan fingrarna. Under
            Putins tid vid makten har också representanter för säkerhetstjänsten
            och militären fått större inflytande över beslutsfattandet medan
            reformförespråkare kraftigt har trängts tillbaka.
          </p>
          <head type="h2" xml:id="i-PH3uekzVF3d2rw19D1MNGg">
            4.1 Demokrati och rättsstatens principer
          </head>
          <p xml:id="i-56dHjasE8yWU7aBPhSWmXW">
            Formellt sett är det fritt fram att bilda politiska partier i
            Ryssland, men framstående oppositionella politiker får ständigt
            avslag på sina registreringsansökningar. De ryska valen är oftast
            fredliga, men omfattande valfusk förekommer. Vid det senaste valet
            tilläts inga utomstående valövervakare. Det är särskilt vanligt
            i de fall då regimens kandidat har en svag ställning. Det finns
            inga formella hinder för kvinnor och minori­teter att delta i
            det politiska livet. Kvinnor är dock kraftigt underrepresenterade
            i politiken, och knappt 16 procent av ledamöterna i Duman är kvinnor.
          </p>
          <p xml:id="i-ByejR5FSvDVuj5Dyi1oUjU">
            Även om domstolarnas oberoende garanteras i den ryska konstitutionen
            är det vanligt att domstolar fattar politiskt motiverade beslut
            i känsliga ärenden. Till exempel har oppositionspolitikern Aleksej
            Navalnyj flera gånger dömts i vad han själv menar är politiskt
            motiverade rättsprocesser. Ett påstående som har fått stöd från
            bl.a. Europa­domstolen för mänskliga rättigheter. Den 20 augusti
            2020 fördes Navalnyj till sjukhus efter att ha förgiftats med
            nervgiftet Novitjok. Han var väldigt nära att avlida, men lyckades
            flygas till Berlin där han fick vård och återställdes. Kreml har
            förnekat attacken men få andra aktörer än den ryska staten har
            tillgång till nervgiftet, som dessutom använts vid liknande attacker
            mot andra oppositionella personer. När han tillfrisknat valde
            Aleksej Navalnyj själv att återvända till Ryssland där han greps
            och åtalades, vilket ledde till att han dömdes till arbetsläger
            i 3,5 år. Han har därefter dömts ytter­ligare en gång, nu för
            grovt bedrägeri, penningtvätt och domstolstrots, och ytterligare
            nio år har lagts till hans befintliga straff.
          </p>
          <p xml:id="i-8yN9HVVUXvrpv1pv3B37fN">
            Rättssäkerheten är låg i vad som betraktas som politiskt motiverade
            mål. Försvaret får sällan lägga fram sina argument och domstolen
            dömer enkom baserat på den bevis­ning som åklagaren lägger fram.
            Även förundersökningarna kantas av stora rättssäker­hetsbrister.
            I de övriga rättsprocesserna är rättssäkerheten högre, men ekonomiskt
            starkare parter har generellt bättre förutsättningar till följd
            av utbredd korruption.
          </p>
          <p xml:id="i-VHSzHSXTSiyN4B4Q9P3R9j">
            Dessa brister i demokratin och rättsstatens principer utgör grundläggande
            hinder för en fungerande opposition och kampen för ett rättvisare
            och jämlikare Ryssland där mänskliga rättigheter respekteras.
            Det handlar i första hand om säkerheten och levnads­villkoren
            för ryska medborgare, men också för grannländerna och omvärlden.
            Vänster­partiet menar att Sverige bör värna dessa principer i
            alla delar av vår utrikespolitik.
          </p>
          <p xml:id="i-YUvCKCZMDabuQUVmzDCfAS">
            Sverige ska som enskilt land såväl som medlem i EU och FN verka
            för att stärka respekten för demokrati och rättsstatens principer
            i Ryssland. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-DsXdJWMvCwYf7PfcqoiTQ">
            4.2 Kvinnors rättigheter
          </head>
          <p xml:id="i-KSSm85x8eaAjH97S88kXXJ">
            Jämställdhet mellan kvinnor och män finns inskrivet i den ryska
            konstitutionen. Diskrimi­neringen av kvinnor är dock utbredd och
            stereotypa könsroller är djupt rotade. Enligt människorättsorganisationen
            Center Anna dör uppskattningsvis 7 000–9 000 kvinnor varje år
            till följd av våld i en nära relation. Vissa organisationer menar
            att det kan handla om så många som 14 000 kvinnor. Officiella
            siffror saknas.
          </p>
          <p xml:id="i-2nmZ12WLoMpt9cdwXaUdYe">
            Enligt Center Anna polisanmäler endast 10 procent av de kvinnor
            som söker skydd hos organisationer misshandeln. Endast tre procent
            av alla anmälda fall av våld i nära relationer leder till rättegång.
            Ryssland saknar lagstiftning om kontakt- eller besöks­förbud.
          </p>
          <p xml:id="i-Aq1eFVgGtK5thPMaaWxgSr">
            Till följd av bristande kunskap om och förståelse för kvinnors
            rättigheter samt avsaknaden av ett effektivt system för att hantera
            kränkningar råder utbredd straffrihet för brott mot kvinnor. 2017
            genomfördes försämringar gällande lagstiftning om våld i hemmet,
            vilket i praktiken har inneburit en avkriminalisering.
          </p>
          <p xml:id="i-E6Jiy1A3NLSNxonmX2nMJX">
            Rysslands abortlagstiftning är relativt liberal, men Barnombudsmannen
            och den rysk-ortodoxa kyrkan vill se ett abortförbud. Något som
            saknar stöd hos folket.
          </p>
          <p xml:id="i-GqGBydPrRMEawq5n3XbmDL">
            Kvinnor har generellt sett högre utbildning än män men har i
            genomsnitt omkring 70 procent av männens lön. Landet utmärker
            sig för en hög andel kvinnor på ledande företagsbefattningar,
            medan det fortfarande är få kvinnliga bolagschefer. Inom 100 yrken
            är kvinnor förbjudna att verka, eftersom dessa anses alltför farliga
            eller skadliga och kunna skada kvinnornas reproduktiva hälsa.
          </p>
          <p xml:id="i-NtSQiFnFFJtZzu3yAg44EA">
            Kränkningar av kvinnors rättigheter är det vanligaste och mest
            omfattande brottet mot de mänskliga rättigheterna. Sverige är
            känt som förespråkare för kvinnors rättig­heter. Vänsterpartiet
            menar att vår röst behöver bli ännu starkare i dessa tider när
            reaktionära och patriarkala krafter är på frammarsch.
          </p>
          <p xml:id="i-88QQhLFxMGebhj1a8fpyoy">
            Sverige ska som enskilt land såväl som medlem i EU och FN verka
            för att stärka respekten för kvinnors rättigheter i Ryssland.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-CaXF8qfELX4qagJLVqGqMT">
            4.3 Hbtqi-personers rättigheter
          </head>
          <p xml:id="i-E6DTLnAB2m1D25aNvu9u56">
            Rättigheterna för hbtqi-personer har varit på tillbakagång i
            Ryssland under en längre tid. Det viktigaste och mest uppmärksammade
            exemplet är den lag som förbjuder ”propa­ganda för icketraditionella
            sexuella umgängen” som president Vladimir Putin under­tecknade
            2013. Till en början gällde lagen ”propaganda” som riktade sig
            mot minder­åriga, men efter att Duman skärpte lagstiftningen i
            oktober i år är mottagarens ålder nu oväsentlig. Lagen motiveras
            med att den ska ”skydda traditionella familjevärderingar” och
            den har lett till en ännu värre stigmatisering och diskriminering
            av sexuella minoriteter, enligt en dom i Europadomstolen för mänskliga
            rättigheter redan 2017. Lagen har också lett till ett ökat antal
            hatbrott mot hbtqi-personer, enligt en rapport från Human Rights
            Watch. Hur många som utsätts i dag är svårt att avgöra, eftersom
            det finns en osäkerhet kring statistiken då många inte vågar anmäla
            av rädsla för att tvingas att komma ut eller för att de inte tror
            att det kommer att leda till någonting. Rysk lag­stiftning gör
            också organisering av hbtqi-personer svårt, inte minst genom att
            myndig­heterna stänger ner organisationer med hänvisning till
            att de är utländska agenter.
          </p>
          <p xml:id="i-MC6v5MSUAMgFhkm1RD8JDh">
            Organisationen Transgender Europe (TGEU) vittnar om hur Rysslands
            krig mot Ukraina lett till ökat våld och brutalitet mot utsatta
            grupper såsom hbtqi-personer. Den ukrainska hbtqi-organisationen
            LIGA har vädjat till alla hbtqi-personer i landet att dölja sin
            läggning av rädsla för vad Ryssland kan komma att göra för att
            skada och förödmjuka dem under det pågående kriget.
          </p>
          <p xml:id="i-9PGWwxg5CjVHUWp3rNmWTZ">
            För Vänsterpartiet är rätten att uttrycka sin sexualitet och
            sin könsidentitet på sina egna villkor en grundläggande mänsklig
            rättighet oavsett var i världen man bor.
          </p>
          <p xml:id="i-UMCBNBA8AVZAnLB7x3kXEH">
            Sverige ska som enskilt land såväl som medlem i EU och FN verka
            för att stärka respekten för hbtqi-personers rättigheter i Ryssland.
            Detta bör riksdagen ställa sig bakom och ge regeringen till känna.
          </p>
          <p xml:id="i-QfWmF666fAd28Ei8vfpQTZ">
            Våren 2017 uppmärksammade den ryska dagstidningen Novaja Gazeta
            att myndig­heterna i den ryska delrepubliken Tjetjenien godtyckligt
            gripit över 100 män på grund av misstankar om att de var homosexuella.
            Många av de gripna hade också utsatts för tortyr och åtminstone
            tre personer hade dödats. Uppgifterna har senare bekräftats av
            bl.a. OSSE:s (Organisationen för säkerhet och samarbete i Europa)
            särskilt tillsatta rapportör som också slog fast att de federala
            ryska myndigheterna inte hade utrett händelserna tillräckligt
            och att ingen enskild individ hade avkrävts ansvar för delaktig­het
            i övergreppen. Våldet och förföljelserna har fortsatt sedan dess.
            Enligt organisa­tionen European Center for Constitutional and
            Human Rights fängslades och torterades över 150 personer, i huvudsak
            homo- och bisexuella män, mellan 2017 och 2020.
          </p>
          <p xml:id="i-DdWFTh1iBiMMBXUBNCCVSN">
            Sverige ska som enskilt land såväl som medlem i EU och FN kräva
            ett omedelbart stopp på de tjetjenska myndigheternas övergrepp
            mot hbtqi-personer och verka för att hbtqi-personers rättigheter
            respekteras fullt ut. Detta bör riksdagen ställa sig bakom och
            ge regeringen till känna.
          </p>
          <p xml:id="i-T8v4rQbLaKxX8CWj3JY9Ve">
            Vänsterpartiets politik angående hbtqi-personers rättigheter
            finns närmare beskriven i motionen Hbtqi-frågor i världen (2022/23:53).
          </p>
          <head type="h2" xml:id="i-2n1Wjyt6qnsd2wfRuYWT2g">
            4.4 Fackliga rättigheter
          </head>
          <p xml:id="i-P4MNpJNbQhq4dU9JgRcD5m">
            Världsfacket ITUC rankar i Global Rights Index (2020) 144 av
            världens länder utifrån graden av respekt för de mänskliga rättigheterna
            i arbetslivet. Länder rankas på en skala där ett är bäst och fem
            sämst. Ryssland graderas till en trea, vilket betyder att det
            sker regelbundna kränkningar av fackliga rättigheter.
          </p>
          <p xml:id="i-Wz7gMwe5UKbxSF1pDcMcqk">
            Ryssland har stora problem med osäkra arbetsvillkor samt ojämlik
            och ojämställd lönesättning. Andra utmaningar är arbetsvillkor
            och avskedanden som inte sker i enlighet med arbets- och hälsolagstiftningen.
            Det finns också en utbredd uppfattning bland civilsamhällesorganisationer
            att fackföreningarna i allt större utsträckning till­godoser arbetsgivarnas
            behov.
          </p>
          <p xml:id="i-Hq4qyxe8jcKsg5BnfXZort">
            De svaga juridiska fackliga rättigheterna utgör en annan svårighet
            för den samlade ryska fackföreningsrörelsen. Det är i princip
            omöjligt att organisera en laglig strejk, vilket gör det svårt
            att sätta press på arbetsgivarna i förhandlingarna. Det har i
            sin tur gjort att täckningen av kollektivavtal sjunkit. Det saknas
            dock för närvarande officiell statistik över hur stor täckningsgraden
            är.
          </p>
          <p xml:id="i-LEfGgrwyQE3MgMuyULG3FG">
            De inskränkningar av mötesfriheten, föreningsfriheten och friheten
            på internet som gäller i landet drabbar de fackliga organisationerna
            på samma sätt som andra delar av civilsamhället och försvårar
            möjligheterna till facklig organisering.
          </p>
          <p xml:id="i-Xu5ktoySCPWWEAqRQdr47b">
            Vid flera internationella sportevenemang har bristen på drägliga
            arbetsvillkor upp­märksammats. Under förberedelserna inför vinter-OS
            i Sotji 2014 dog 70 byggnads­arbetare. Normalt har Sotji 10 000
            byggnadsarbetare. Under åren före OS ökade antalet till närmare
            100 000. Migranter från Centralasien och Balkan lockades av löften
            om löner som i många fall aldrig infriades. Vittnesmål om bluffkontrakt,
            uteblivna löner och bestraffningar mot dem som vågat protestera
            var vanliga.
          </p>
          <p xml:id="i-NsAq8KbKFKXP3nd3AH2UrG">
            Inför fotbolls-VM för herrar 2018 som också hölls i Ryssland
            omkom minst 21 byggarbetare under byggnadsarbeten inför mästerskapet,
            enligt det globala byggfacket BWI. Av en rapport från Human Rights
            Watch – som undersökt villkoren för de arbetare som har byggt
            de stora sportanläggningarna och hotellen – framgår att migrant­arbetare
            i flera fall inte har fått ut sina löner i tid och har arbetat
            under mycket dåliga arbetsvillkor. De löner som har betalats ut
            har dessutom varit mycket låga.
          </p>
          <p xml:id="i-DkSgPVLoGcXhdqiS2XXWDd">
            Vänsterpartiet står upp för fackliga rättigheter överallt i världen.
            Att få organisera sig i fria och oberoende fackföreningar är en
            grundläggande mänsklig rättighet. I den nuvarande resultatstrategin
            för Sveriges stöd till demokrati, mänskliga rättigheter och miljö
            i Ryssland 2020–2024 nämns bara fackliga och arbetstagares rättigheter
            mycket kort.
          </p>
          <p xml:id="i-EMC246USwvYE5gZEDU1GPC">
            Regeringen bör i högre grad inkludera värnandet av fackliga och
            arbetstagares rättigheter i resultatstrategin för Sveriges stöd
            till demokrati, mänskliga rättigheter och miljö i Ryssland. Detta
            bör riksdagen ställa sig bakom och ge regeringen till känna.
          </p>
          <head type="h2" xml:id="i-LXTQfpBaoeERCHywyyxfJQ">
            4.5 Civilsamhällets utrymme och MR-försvarares rättigheter
          </head>
          <p xml:id="i-CUqvrF4tHn5RcNfNKgsLoA">
            Sedan Vladimir Putin återtog presidentposten 2012, efter fyra
            år som premiärminister, har flera lagar som inskränker föreningars
            möjligheter att verka fritt antagits. Det mest kända exemplet
            är troligtvis den s.k. agentlagen som tvingar opinionsbildande
            organisa­tioner med finansiering från utlandet att registrera
            sig som ”utländska agenter”. Det innebär att de får en officiell
            stämpel med mycket negativ klang; i praktiken likställs de med
            spioner. Hittills har agentlagen i första hand tillämpats mot
            organisationer som verkar för mänskliga rättigheter (MR). 2015
            registrerades Nordiska ministerrådet i St. Petersburg som utländsk
            agent av de ryska myndigheterna. Senare samma år följdes registreringen
            upp med böter. Till följd av händelserna begränsade Nordiska minister­rådet
            sin verksamhet i St. Petersburg.
          </p>
          <p xml:id="i-Eexk8quqHJdu8ypX4wqe1n">
            Genom en lagändring som genomfördes vid ungefär samma tid breddades
            också omfattningen av begreppet landsförräderi. Det ledde till
            att all verksamhet som av myndigheterna bedöms vara ”riktad mot
            Rysslands säkerhet” kan utgöra grund för åtal. Ytterligare ett
            exempel på den ökande repressionen mot civilsamhället är den kraftiga
            inskränkningen av mötesfriheten. Demonstrationer nekas ofta tillstånd
            och nya lagar med extremt höga böter för deltagande i demonstrationer
            har antagits. De demonstra­tioner som hålls slås ned brutalt och
            möten upplöses. Det är också straffbart att kritisera kriget mot
            Ukraina, eller ens att benämna det som ett krig. Amnesty rapporterade
            den 26 september att sedan Putin gav order om att mobilisera ytterligare
            300 000 soldater till striderna mot Ukraina har fler än 1 386
            fredliga demonstranter gripits. Polisen har också använt onödigt
            och överdrivet våld. De ska också ha delat ut inkallningsordrar
            till flera av de gripna männen.
          </p>
          <p xml:id="i-FBQNkeVGmZYwzTBr6K7DXF">
            För att skapa en illusion av föreningsfrihet och mångfald inom
            det civila samhället har flera s.k. GONGO (statligt styrda civilsamhällesorganisationer
            – från Government-operated non-governmental organization) bildats
            av den ryska regimen. Staten har stärkt sitt stöd till dessa organisationer
            samt organisationer som bedöms som politiskt ofarliga och endast
            fokuserar på sociala frågor, för att ytterligare ge sken av välvilja
            och öppenhet.
          </p>
          <p xml:id="i-hsFpLfYdq2cqjq3kaKMe7">
            En strategi som den ryska regimen använder i försöken att kväva
            oppositionen och människorättsförsvararnas kamp är falska anklagelser.
            En av de mest uppmärksammade politiska fångarna är den tjetjenske
            människorättsaktivisten Oyub Titijev. Han greps 2018 och dömdes
            till fyra års fängelse för påstått narkotikainnehav. Själv menar
            han att narkotikan hade planterats hos honom av polisen. Han släpptes
            dock i förtid sommaren 2019. Ett annat exempel på denna strategi
            är den ryske historikern, forskaren och MR‑aktivisten Jurij Dmitrijev
            som under 30 års tid har kartlagt offren för Stalins terror i
            Karelen. Många svenska familjer har genom hans verksamhet fått
            klarhet i försvunna släktingars öden. Dmitrijev har under ett
            tjugotal år varit verksam i den ansedda MR‑organisationen Memorial,
            som jobbar med forskning kring och publicering av material om
            Sovjetunionens totalitära historia samt med att övervaka mänskliga
            rättigheter i dagens Ryssland och i före detta Sovjetstater. Verksamheten
            som inleddes på 1990-talet har sedan några år tillbaka mött kraftigt
            motstånd från myndigheterna, och Memorial har tillsammans med
            en lång rad andra organisationer stämplats som utländsk agent.
            Den 16 december 2016 arresterades Dmitrijev, formellt anklagad
            för spridande av barnpornografi. Flera experter bedömer anklagelsen
            som helt politiskt motiverad. De forskare som arbetar med att
            synliggöra och avslöja stalinismens brott lever under ständigt
            hot från den ryska statsmakten. Förra året beslutade den ryska
            Högsta domstolen att Memorial skulle läggas ner eftersom man menade
            att de ägnat sig åt extremism och att ”rättfärdiga terrorism”.
            Organisationen fick Nobels fredspris 2022.
          </p>
          <p xml:id="i-STpkii128F56gPvGjFcLh8">
            Regimens användning av falska anklagelser och propaganda, riktat
            mot enskilda forskare och aktivister som betraktas som ett hot
            mot regimen, behöver synliggöras och motarbetas. Genom att följa
            och uppmärksamma dessa fall kan omvärlden minska effekterna av
            denna strategi. Här kan närvaro och uppmärksamhet från utländska
            ambassader spela en viktig roll. Vänsterpartiet menar att den
            svenska ambassaden bör bevaka politiskt motiverade rättsprocesser
            mot forskare och aktivister. Det behöver dock ske i dialog med
            de som anklagas, då en del aktivister upplever att de straffas
            hårt på grund av sina kontakter med utländska ambassader.
          </p>
          <p xml:id="i-UafaDFzFWAsgyL7yevRUv7">
            Regeringen bör ge den svenska ambassaden i Moskva i uppdrag att
            bevaka politiskt motiverade rättsprocesser och närvara vid rättegångar
            mot forskare och aktivister som t.ex. Jurij Dmitrijev. Detta bör
            riksdagen ställa sig bakom och ge regeringen till känna.
          </p>
          <p xml:id="i-7x3SxsekNDGvbBgVUTQM4m">
            I Östgruppens rapport I Kremls skugga: mord som politisk metod
            beskrivs hur både Putin och den tjetjenske ledaren Ramzan Kadyrov
            använder mord på politiska motstån­dare – både inom och utanför
            landets gränser – för att behålla och stärka sin makt samt för
            att skrämma oppositionella. Morden på Litvinenko, Politovskaja
            och Magnitskij är de mest kända och uppmärksammade. Flera av de
            mördade var delaktiga i den utredning som följde på ett antal
            bombdåd 1999. Den ryska staten har anklagat tjetjenska terroris­ter
            för bombdåden, men det finns de som menar att regimen själv har
            ett ansvar. Det ska också tilläggas att det i flera av de mord
            som beskrivs inte är helt klarlagt vem som är ansvarig, av förklarliga
            skäl.
          </p>
          <p xml:id="i-WUNoM7EyJZSwKyifVaWLSb">
            I september 2022 hölls val på kommun- och regionnivå. Valet innebar
            inga större förändringar. Internationella medier rapporterar om
            att urvalet av oppositionskandidater minskat kraftigt sedan förra
            gången lokala val hölls i Ryssland. Endast partier och kandidater
            som godkänts av myndigheter tilläts att delta. Inga internationella
            val­observa­törer tilläts att bevaka valet.
          </p>
          <p xml:id="i-52T9JcDfYcY4A8sToJe3ML">
            Sverige ska som enskilt land såväl som medlem i EU och FN verka
            för att stärka förenings- och mötesfriheten samt civilsamhällets
            förutsättningar i Ryssland. Detta bör riksdagen ställa sig bakom
            och ge regeringen till känna.
          </p>
          <head type="h2" xml:id="i-EqtKA3qQ21VYtPotQc9VGQ">
            4.6 Press- och yttrandefrihet
          </head>
          <p xml:id="i-Az6MDnFzkdUxQthX3DLqoN">
            Massmedier med stor räckvidd är i dag hårt kontrollerade av regimen.
            Regimens effek­tiva propagandaarbete förser därmed medborgarna
            med information och budskap som har anpassats efter regimens intressen.
            Kritiska röster censureras från det offentliga samtalet och oberoende
            journalister som försöker förmedla en objektiv bild riskerar repressalier.
            I det pressfrihetsindex som Reportrar utan gränser presenterar
            årligen hamnade Ryssland på plats 155 av 180 undersökta länder
            2022.
          </p>
          <p xml:id="i-9i7EudKwVLKz3m8cKQE8wJ">
            Press- och yttrandefriheten har inskränkts kraftigt de senaste
            15 åren, men utveck­lingen har eskalerat ytterligare i och med
            kriget mot Ukraina. Den 5 september drog ryska myndigheter tillbaka
            utgivningstillståndet för den oberoende tidningen Novaja Gazeta.
            Utgivningen har legat på is sedan mars på grund av press från
            myndigheterna efter invasionen av Ukraina. Tidningen Novaja Gazeta
            har länge varit ett av få andnings­hål som kunnat vara mer oberoende
            än statskontrollerade medier. Tidningens chef­redaktör Dmitrij
            Muratov tilldelades Nobels fredspris 2021 för sitt arbete för
            det fria ordet. Att utgivningstillståndet dragits tillbaka innebär
            att alla större oberoende medier nu antingen har stängts ner eller
            har flyttat utomlands.
          </p>
          <p xml:id="i-Bb6feZXCS3KmKr3Mn5LJjc">
            Sedan de stora demonstrationerna mot Putin under 2011 och 2012
            har den ryska regimen stiftat flera nya lagar som inskränker invånarnas
            frihet på nätet. Internet­operatörer måste numera lagra sina användares
            internettrafik och tvingas att samarbeta med säkerhetstjänsten.
            Mängder av hemsidor har blockerats, och det har blivit olagligt
            att i sociala medier uppmana till deltagande i en demonstration
            som ännu inte har fått tillstånd.
          </p>
          <p xml:id="i-KsjvuUAXDrNqqrevk2r4nB">
            Våren 2018 kom ett domstolsbeslut som innebar att den i landet
            populära chattjänsten Telegram skulle blockeras. Beslutet ledde
            till stora protester och myndigheterna lyckades aldrig blockera
            tjänsten. Ett annat misslyckat försök att begränsa friheten på
            internet från regimens sida var den lag som förbjuder VPN-tunnlar
            – mjukvara som gör det möjligt att kringgå censuren – då många
            ryssar fortsätter att använda VPN för att komma åt blockerade
            hemsidor.
          </p>
          <p xml:id="i-LUbPLMyKfW1MJV6WZsdqno">
            I mars 2019 kom två nya lagar som ger myndigheterna möjlighet
            att blockera och straffa hemsidor som publicerar falska nyheter
            eller uppgifter som förolämpar staten, statssymboler eller det
            ryska samhället. Under våren 2019 dömdes en man till böter för
            att ha förolämpat presidenten i ett inlägg i sociala medier. I
            september i år dömdes den ryske journalisten Ivan Safronov till
            ett rekordlångt fängelsestraff på 22 år. Safronov bevakade rysk
            vapenexport och anklagades för att ha sålt militära hemligheter.
          </p>
          <p xml:id="i-RRWcdG36EMurJUaAM396yD">
            Vänsterpartiet menar att situationen i Ryssland är mycket allvarlig
            och att den kräver ett tydligt agerande från Sveriges sida. Fria
            medier är en förutsättning för ett demokra­tiskt samtal där både
            den politiska och den ekonomiska makten granskas på sakliga grunder.
          </p>
          <p xml:id="i-2MrqyfgdJ5eHArQxAwyKbz">
            Regeringen bör tydligare prioritera värnandet av press- och yttrandefrihet
            i resultat­strategin för Sveriges stöd till demokrati, mänskliga
            rättigheter och miljö i Ryssland. Detta bör riksdagen ställa sig
            bakom och ge regeringen till känna.
          </p>
          <p xml:id="i-H4buPT6zqH9GWHp1cyDTjC">
            Under våren 2019 togs ytterligare steg mot att inskränka friheten
            på internet genom att ”lagen om ett suveränt internet” antogs.
            Lagen, som ger myndigheterna ännu större möjlighet att totalt
            begränsa ryska användares möjlighet till ett fritt internet, ses
            som ett försök till ett system liknande Kinas slutna internet,
            men experter menar att den kommer att bli svår att implementera.
          </p>
          <p xml:id="i-CYv8J1NJ4ortHxYTmMu7CD">
            Lagen motiveras av Duman – det ryska parlamentet – som ett svar
            på USA:s strategi om cybersäkerhet där Ryssland anklagas för att
            ligga bakom cyberattacker. Enligt orga­nisationen Roskomsvoboda,
            som tillvaratar ryssarnas digitala rättigheter, är säkerheten
            bara en förevändning för att ytterligare öka kontrollen över den
            ryska befolkningens kommunikation och inhämtning av information.
            Roskomsvoboda säger samtidigt att det i praktiken är omöjligt
            för den ryska regimen att skapa ett system likt det kinesiska
            då det är mycket svårare att sluta ett öppet system än att som
            Kina bygga sitt internet som ett slutet system från början. Den
            nya lagstiftningen har mött kraftig kritik från interna­tionella
            människorätts- och demokratiorganisationer. Utöver konsekvenserna
            för det ryska samhället ser man stora risker för att praktiken
            sprider sig till andra länder som ofta tar efter Rysslands repressiva
            agerande.
          </p>
          <p xml:id="i-KVp4QJp5mRfngrBM6xckFA">
            Sverige ska som enskilt land såväl som medlem i EU och FN verka
            för att stärka friheten på internet i Ryssland. Detta bör riksdagen
            ställa sig bakom och ge regeringen till känna.
          </p>
          <head type="h2" xml:id="i-G4qdveGx73iHofcMm3HGCZ">
            4.7 Propaganda och trollfabriker
          </head>
          <p xml:id="i-Ju2c2X7FQvwnQRYbx9Ksp6">
            I sina försök att sprida den ryska världsbilden till andra länder
            har Ryssland etablerat flera statliga medier – exempelvis Sputnik
            och RT (tidigare Russia Today) – som sänder nyheter till utlandet
            på flera språk. Dessa medier försöker att sprida den ryska regimens
            officiella syn på händelserna i världen. Den ryska regimen har
            även upprepade gånger anklagats för försök att påverka opinionen
            och valresultat i flera västländer.
          </p>
          <p xml:id="i-JmBnGiwm7dp7JBsb1V75FP">
            I sina påverkansoperationer använder sig regimen av en s.k. trollfabrik
            under namnet Internet Research Agency (IRA). IRA sprider information
            med budskap som gynnar den ryska ledningen i sociala medier. Mueller-rapporten
            konstaterade 2019 att den ryska regeringen genom hackerattacker
            och påverkansoperationer försökte lägga sig i det amerikanska
            presidentvalet 2016. 28 ryska medborgare har åtalats för brott
            som fram­kommit i rapporten.
          </p>
          <p xml:id="i-DWzP3bH3CBcPZne1FYS6Ea">
            Sommaren 2018 rapporterade Dagens Nyheter om hur ryska trollfabriker
            sprider lögner och propaganda om Sverige. Rapporteringen baserades
            på ett material bestående av tre miljoner Twitterinlägg, kopplade
            till över 2 800 trollkonton som sedan stängts av från Twitter.
            Materialet hade samlats in av forskare vid Clemson University
            i USA. Bland dem fanns 330 engelskspråkiga användarkonton som
            hade publicerat omkring 1 920 meddelanden om Sverige. Majoriteten
            av inläggen handlade om brottslighet, invandring och muslimer.
            Exempelvis spred över 20 olika trollkonton ett blogginlägg som
            påstod att en svensk man hade fått böter för att ha ätit bacon
            framför några kvinnor i slöja. Sanningen var att mannen dömdes
            för ofredande eftersom han hade följt efter kvinnorna, viftat
            med bacon framför deras ansikten och sagt att han hatade muslimer.
          </p>
          <p xml:id="i-9RLau9no3LP5zKehLCDUfY">
            Den ryska regimens reaktionära och rasistiska agenda är tydlig
            även i spridningen av propaganda internationellt. Kriget mot Ukraina
            har föranlett en omfattande krigspropa­ganda där falska nyheter
            blandas med AI-genererade klipp och vilseledande bilder. I mars
            dök t.ex. ett klipp på Ukrainas president Volodymyr Zelenskyj
            upp där han upp­manade sina landsmän att lägga ner vapnen. Även
            om klippet snart avslöjades som falskt är det ett bra exempel
            på hybridkrigföring, där militära och civila metoder kombineras
            för att uppnå mål.
          </p>
          <p xml:id="i-Ad2u9AvBkiLHn6U6RxCemE">
            Vänsterpartiet menar att denna utveckling måste motarbetas. Den
            ryska regimens användning av dessa metoder behöver fördömas och
            lyftas i Sveriges diplomatiska kontakter med den ryska regeringen.
          </p>
          <p xml:id="i-UFsNw1nf8whBcTZvS1f3LR">
            Regeringen bör i kontakter med den ryska regeringen tydligt markera
            mot de ryska trollfabrikerna och spridandet av propaganda och
            kräva ett stopp på det statliga stödet till dessa aktiviteter.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-GWG443CD24wZvRecdBL5nf">
            4.8 Religions- och trosfriheten
          </head>
          <p xml:id="i-VbDWJcFGV5gDDkMxjJ48aL">
            Trots att Ryssland garanterar religionsfrihet i konstitutionen
            finns det omfattande inskränkningar av den. Religiösa minoriteter
            trakasseras, förbjuds och beskrivs som extremister samtidigt som
            lagen om samvetsfrihet och frihet för religiösa föreningar från
            1997 ger den rysk-ortodoxa kyrkan en särskild roll. De senaste
            åren har den rysk-ortodoxa kyrkan fått en allt starkare ställning
            i landet genom ett nära förhållande till statsmakten. Kyrkan spelar,
            genom sitt ideologiska stöd för att definiera s.k. traditio­nella
            värden som framhåller kärnfamiljen och kvinnors roll som mödrar
            och hustrur, en viktig roll i Putins politiska projekt.
          </p>
          <p xml:id="i-KbJbgr3NLoSFo5yTevbpUR">
            Flera lagändringar har begränsat religions- och trosfriheten.
            Anti-extremism­lagstiftningen är ett exempel. Jehovas vittnen,
            med sina 395 lokalorganisationer och över 170 000 medlemmar i
            landet, är särskilt utsatta. 2017 förklarades de vara en extremistisk
            organisation och förbjöds av högsta domstolen att verka i Ryssland.
            Den som fortsätter att utöva sin tro riskerar upp till 12 års
            fängelse. Även vissa muslimska grupper, såsom Hizb ut-Tahrir,
            har drabbats av denna lagstiftning.
          </p>
          <p xml:id="i-7k7EUqqhmCj3xtiBRJUgu7">
            En annan lagändring som har haft stor effekt är skärpningen av
            terroristlagstift­ningen 2016 som begränsar missionärers verksamhet
            i Ryssland. Predikan får endast ske inom officiellt registrerade
            religiösa organisationer och på godkända religiösa platser. Lagstiftningen
            har fått långtgående konsekvenser genom en väldigt extensiv tolkning.
            Bland annat har en yogainstruktör i St. Petersburg hotats med
            åtal efter att ha givit en offentlig föreläsning, och ett exemplar
            av Frälsningsarméns bibel konfiskerades i Vladivostok då den inte
            var märkt på rätt sätt. Dessutom fick en bloggare en villkorlig
            dom på två år och tre månader efter att ha lagt upp en film där
            han spelade Pokémon Go i en katedral, vilket ansågs ha uppmanat
            till hat och kränkt troendes känslor.
          </p>
          <p xml:id="i-ELETKChkGAeSHqzFq6Ncua">
            Vänsterpartiet menar att religions- och trosfriheten, som centrala
            delar av de mänskliga rättigheterna, måste värnas i fria samhällen.
          </p>
          <p xml:id="i-LWigbF491ko3CEVy51zd7w">
            Sverige ska som enskilt land såväl som medlem i EU och FN verka
            för att stärka religions- och trosfriheten i Ryssland. Detta bör
            riksdagen ställa sig bakom och ge regeringen till känna.
          </p>
          <head type="h2" xml:id="i-4Y7JvcAWk1DdqZWqaVqs3p">
            4.9 Urfolk och nationella, etniska och språkliga minoriteter
          </head>
          <p xml:id="i-2tcdKh1G2PNtdAqvsdr9uH">
            Omkring en femtedel av befolkningen i Ryssland tillhör olika
            nationella och etniska minoriteter. Enligt lag skyddas totalt
            40 etniska grupper om sammanlagt 244 000 personer som urfolk.
            Skyddet för urfolk begränsas dock ofta av regeringsbeslut som
            rör utvinning av naturresurser i norra Ryssland. 2009 lanserades
            en handlingsplan för hållbar utveckling för urfolken. Grupperna
            har alltjämt begränsad tillgång till sociala tjänster, utbildning
            och vård.
          </p>
          <p xml:id="i-NUncL7QEMG4yPM3ih5YaBh">
            Myndigheter tvistar ofta med urfolksgrupperna angående nyttjanderätt
            för mark och fiske. De ryska urfolkens paraplyorganisation RAIPON
            knöts 2013 närmare stats­makten. RAIPON har bl.a. fått internationell
            kritik för att ha uttalat sitt stöd för kriget mot Ukraina. Andra
            viktiga organisationer som främjar urfolkens rättigheter har stämplats
            som ”utländska agenter”. Under 2017 dödades sex personer och ett
            60-tal skadades i attacker med rasistiska förtecken, enligt statistik
            från Sovacentret.
          </p>
          <p xml:id="i-94pLLpg67W6bHpqCzwJGHg">
            Vänsterpartiet anser att rättigheter för urfolk och nationella,
            etniska och språkliga minoriteter i Ryssland behöver stärkas.
          </p>
          <p xml:id="i-AfNiZhrgVFrsv89ERfuxoU">
            Regeringen bör som enskilt land såväl som medlem i EU och FN
            verka för att Ryssland respekterar rättigheterna för landets urfolk
            och nationella, etniska och språk­liga minoriteter. Detta bör
            riksdagen ställa sig bakom och ge regeringen till känna.
          </p>
          <head type="h1" xml:id="i-9WhcLyzfetefvCxe1tYMFh">
            5 Rysslands roll i världspolitiken
          </head>
          <p xml:id="i-PEkM9NBuXdrEDZ9MjEFGfv">
            Rysslands angreppskrig mot Ukraina och annekteringen av Krim
            2014 har varit defini­erande för landets relationer med omvärlden
            under de senaste åren och lett till en direkt kris när det gäller
            relationerna med EU och övriga västvärlden. Ryssland har utestängts
            från en rad internationella sammanhang och FN:s generalförsamling
            har fördömt kriget och krävt ett omedelbart tillbakadragande av
            ryska styrkor från Ukraina. EU har infört ekonomiska sanktioner
            mot Ryssland som då har svarat med att stoppa livsmedels­import
            från EU- och Natoländer, öka sin import från andra länder samt
            satsa på själv­försörjning. Förhandlingarna med EU om en förlängning
            av samarbetsavtalet som skulle leda till visumfrihet har avbrutits.
          </p>
          <p xml:id="i-5mMbz93Ei76xjNoBjkivgD">
            I samband med Ukrainakriget och annekteringen av Krim 2014 inledde
            Ryssland en intensifiering av sitt propagandakrig mot flera västländer
            som därefter eskalerat ytter­ligare. Nyhetsbyrån Sputnik och tv-kanalen
            RT (tidigare Russia Today) är numera verksamma i en rad länder
            och på flera språk. Med cyberkrigföring och s.k. trollfabriker
            i sociala medier har Ryssland också försökt påverka opinionsbildning
            och valprocesser i väst, såväl i mindre grannstater som Estland
            som i USA.
          </p>
          <p xml:id="i-QechZCG3vdX43kaR9JX2Mf">
            Ryssland har också aktivt försökt att öka splittringen inom Europa
            genom att utveckla kontakter med högerradikala regeringar och
            partier (som i Ungern, Frankrike och Italien). Putin ger också
            stöd till ett flertal odemokratiska regimer runtom i världen.
            De nära banden med Lukasjenko i grannlandet Belarus hämmar möjligheten
            till en demo­kratisk utveckling.
          </p>
          <head type="h2" xml:id="i-BHXcsMTzZnj935KNejmRne">
            5.1 Rysslands krig mot Ukraina
          </head>
          <p xml:id="i-4JLobEUjYhFMCVa4yKExD7">
            Den 24 februari i år invaderade Ryssland Ukraina. Anfallet var
            kulmen på en längre tids utveckling och skedde bara tre dagar
            efter att Ryssland erkänt de ockuperade områdena Donetsk och Luhansk
            som självständiga stater. Ryssland kallade till en början angreppet
            för en militär specialoperation, men det har i själva verket hela
            tiden varit tydligt att det handlat om aktiv krigföring.
          </p>
          <head type="h3" xml:id="i-8Chb1QFoxEe9jrCdpQWBYX">
            5.1.1 Bakgrund
          </head>
          <p xml:id="i-BDnaQTHc86EWN78KEMjS2q">
            Rysslands relationer med Ukraina, efter Sovjetunionens upplösning,
            reglerades 1997 genom ett vänskapsavtal och ett avtal som gav
            Ryssland rätt att fortsätta att arrendera en del av den tidigare
            sovjetiska flottbasen i Sevastopol på Krim. Krimhalvön hade 1954
            överförts från den ryska till den ukrainska sovjetrepubliken.
            Hösten 2013 inleddes en omfattande proteströrelse som reaktion
            på att Ukrainas Rysslandsvänlige president Viktor Janukovytj avvisade
            ett associationsavtal med EU och ingick ett avtal med Ryssland.
            Protesterna möttes med brutalt våld och ledde till blodiga sammandrabb­ningar.
            I februari 2014 lämnade Janukovytj presidentposten och flydde
            till Ryssland. När en västvänlig regering tog över kallade Ryssland
            det för en fascistisk kupp och varnade för att det skulle leda
            till att Nato övertog flottbasen i Sevastopol och att rysktalande
            i Ukraina skulle förtryckas. Under denna förevändning ockuperade
            ryska styrkor tillsammans med lokala separatister hela Krim, där
            ca 60 procent av befolk­ningen är rysktalande. I en hastigt arrangerad
            folkomröstning, som genomfördes under vapenhot och fördömdes som
            illegal av omvärlden, röstade 97 procent för självständig­het.
            Därefter anslöts Krim och Sevastopol till ryska federationen.
            All ukrainsk egen­dom, inklusive militärbaser, beslagtogs.
          </p>
          <p xml:id="i-BpLucVy2SnuVwMTXDWiteu">
            2018 byggdes en bro som förbinder Krim med det ryska fastlandet.
            Därmed skärpte Ryssland också kontrollen över Kertjsundet och
            den innanför liggande Azovska sjön, och i november 2018 beslagtog
            Ryssland tre ukrainska fartyg som försökt segla in i Azovska sjön
            vid Kertjsundet. Ryssland hävdade att fartygen hade kränkt dess
            territorial­vatten och besättningarna fängslades. I samband med
            erövringen av Krim 2014 utbröt ett uppror i de ryskdominerade
            provinserna Donetsk och Luhansk i östra Ukraina. Precis som på
            Krim fick lokala separatister ryskt stöd.
          </p>
          <p xml:id="i-9JgCbGmAYt7E89YqE2HmTV">
            Rysslands annektering av Krim och aktiva stöd till separatisterna
            i östra Ukraina var ett tydligt brott mot folkrätten. För första
            gången sedan andra världskriget hade en europeisk stat erövrat
            en del av ett annat land. Reaktionen från omvärlden blev stark
            och Ryssland anklagades för brott mot folkrätten och en rad internationella
            avtal. USA och EU införde stegvist skärpta ekonomiska sanktioner
            mot ryska makthavare och personer på Krim.
          </p>
          <head type="h3" xml:id="i-GvkD1SzwNP7bMMLsiL47kx">
            5.1.2 Anfallskriget mot Ukraina 2022
          </head>
          <p xml:id="i-4izMQ5kQeT7NCm5gGG6jeq">
            Ryssland har sedan slutet av februari med brutalt våld tagit
            kontroll över stora delar av Ukraina. Redan dagen efter invasionen
            nådde man utkanterna av huvudstaden Kiev och sedan dess har striderna
            pågått intensivt i framför allt de östra och sydöstra delarna
            av landet. Sedan början av hösten har Ryssland tvingats tillbaka
            från viktiga områden men har fortfarande kontroll över stora delar
            av landet, inklusive Europas största kärnkraft­verk i Zaporizjzja.
            I slutet av september hölls s.k. folkomröstningar i de ryskockuperade
            delarna av Ukraina, Donetsk, Luhansk, Zaporizjzja och Cherson.
            Omröstningarna handlade om huruvida områdena skulle ingå i Ryska
            federationen.
          </p>
          <p xml:id="i-CHzG43sucXFC4JrUt9eap4">
            Folkomröstningar i en sådan situation kan naturligtvis aldrig
            betraktas som lagliga, utan är en del av Rysslands propagandakrig.
            Resultatet används av Ryssland för att hävda legitimitet för sina
            militära åtgärder. FN:s generalförsamling har också fördömt omröstningarna.
          </p>
          <p xml:id="i-U22NNCmjn3fx2chiStq7nj">
            Situationen i Ukraina förändras ständigt. I skrivande stund har
            40 procent av landets elproduktion slagits ut och många människor
            är fångade i strider utan möjlighet att ta sig därifrån. Omkring
            7 miljoner människor är internflyktingar i landet och ännu fler
            har lyckats ta sig över gränsen. Av dem som är på flykt är, enligt
            UNHCR, så många som 90 procent ensamma kvinnor med barn. Detta
            då Ukraina förbjudit sin manliga befolk­ning att lämna landet.
            Ryssland har infört krigslagar i de fyra annekterade områdena
            och man förflyttar tiotusentals civila ut ur Cherson. I oktober
            beslutade Putin att mobilisera ytterligare 300 000 ryska medborgare
            för kriget, vilket förorsakade en ström av människor som försökte
            ta sig ut ur Ryssland för att slippa ge sig in i kriget.
          </p>
          <p xml:id="i-TjXMp6AmHtzP4AtKSJnKi8">
            Våldet är brutalt och förödelsen stor. Den FN-kommission som
            utrett krigsbrott i Ukraina konstaterar att man funnit bevis för
            bombningar av civila områden, avrätt­ningar, tortyr och sexuellt
            våld mot både barn och vuxna. Kommissionen menar att mellan 900
            000 och 1,6 miljoner ukrainare deporterats med våld. Flera massgravar
            har hittats och mycket tyder på att det handlar om civila offer
            som utsatts för hänsynslöst våld. Även Internationella brottmålsdomstolen
            ICC har öppnat en utredning gällande krigsbrott, även om varken
            Ryssland eller Ukraina är anslutna till ICC. Inom FN har ett förslag
            till specialdomstol utarbetats, där Ryssland skulle kunna prövas
            under brotts­rubriceringen aggression i enlighet med FN-stadgan.
          </p>
          <p xml:id="i-iyVS6zy2SN8Aw4fZtBWw9">
            Rysslands anfallskrig strider mot folkrätten. Människors rätt
            att leva i fred och trygghet är ovillkorlig, och varje lands möjlighet
            att självt få styra över sin framtid måste försvaras. Rysslands
            stormaktsaggression är ett flagrant brott mot de principer om
            fred, avspänning och internationellt samarbete som bör råda.
          </p>
          <p xml:id="i-NKTfQNcprrDaydhE1GcLK">
            Ukrainas folk kan inte lämnas ensamma mot den ryska militära
            övermakten. Med stöd i folkrätten och FN-stadgan står Vänsterpartiet
            bakom Sveriges militära, ekono­miska och humanitära stöd till
            Ukraina.
          </p>
          <p xml:id="i-6ryTXkH4zVhdxBoJtyt7zD">
            Folkrättsbrott måste få konsekvenser. Vänsterpartiet står bakom
            sanktionerna mot Ryssland och har gjort det ända sedan annekteringen
            av Krim 2014. Ukraina är en del av Europa. Vi stödjer Ukrainas
            suveränitet och därför dess rätt att självständigt ta ställning
            till om man vill närma sig EU eller Nato, söka medlemskap eller
            ingå associeringsavtal.
          </p>
          <p xml:id="i-Av2fbFmfbntuhPkSLnN5Ha">
            Sverige ska som enskilt land såväl som medlem i EU och FN stå
            upp för Ukrainas suveränitet och folkrättens principer. Detta
            bör riksdagen ställa sig bakom och ge regeringen till känna.
          </p>
          <head type="h2" xml:id="i-3DXStoMoGJH4ZLeFE4dJWy">
            5.2 Syrien
          </head>
          <p xml:id="i-JW39Uwm3mhW74tFM3DHpLa">
            Protesterna mot den syriska regimen inleddes i januari 2011.
            I mitten av mars hade protesterna spridit sig över stora delar
            av landet, och i de större städerna samlades hundratusentals människor
            med krav på president Bashar al-Assads avgång, demokra­tiska reformer
            och social rättvisa. Protesterna var breda, folkliga och fredliga
            men bemöttes med våld och grova övergrepp från regimens sida.
          </p>
          <p xml:id="i-SFJ6dXi8tVMZy7mXxMaZ1p">
            I slutet av 2011 utbröt väpnade strider mellan regimen och beväpnade
            grupper inom oppositionen. Striderna har därefter eskalerat och
            spridit sig till stora delar av landet. Motståndet mot regimen
            i Damaskus är brett och brokigt. Övergrepp har begåtts av flera
            av de stridande parterna. USA, Ryssland, Iran, Saudiarabien och
            Turkiet har alla bidragit till att förvärra konflikten genom att
            pumpa in stöd till sina respektive allierade i Syrien. Huvudansvaret
            för det upptrappade våldet vilar dock på regimen genom dess förtryck
            och brutala svar på oppositionens inledande demonstrationer.
          </p>
          <p xml:id="i-F3WhR6VNk5tDFLJnER2mCd">
            Relationen mellan Ryssland och Syrien sträcker sig tillbaka till
            sovjettiden. Ryssland har fortfarande en flottbas i Syrien, landets
            enda i Medelhavet, och Syrien är att betrakta som Rysslands närmaste
            allierade i Mellanöstern. När inbördeskriget i Syrien bröt ut
            stödde Ryssland den sittande presidenten Bashar al-Assad.
          </p>
          <p xml:id="i-FHwAkiJqdybSpdKrLHSUfy">
            Vid fem tillfällen har Ryssland använt sin vetorätt i FN:s säkerhetsråd
            för att blockera resolutioner som riktats mot den syriska regimen.
            Det har bl.a. handlat om resolutioner om sanktioner avseende produktion
            och användande av kemiska vapen, fördömanden av den rapporterade
            användningen av kemiska vapen i staden Khan Shaykhun och krav
            om att tillåta inspektioner av kemiska vapen.
          </p>
          <p xml:id="i-URgFdx9q4nRsRjFFdh97hZ">
            När de sunnitiska rebellerna inklusive Daeshs styrkor 2015 verkade
            hota att inta Damaskus, trädde Ryssland in för att rädda Assad
            med vapenmakt. Det var första gången sedan 1980-talets krig i
            Afghanistan som Ryssland agerade utanför det då­varande Sovjetunionens
            territorium. Ryssland sände krigsfartyg till flottbasen, upp­rättade
            en flygbas nära Latakia vid kusten och bombade närliggande rebellfästen
            utan större hänsyn till civila offer i sjukhus och hjälpkonvojer.
            Däremot gjordes få insatser i östra Syrien mot IS, som framhållits
            som det främsta terrorhotet. Det ryska flyget i samverkan med
            iranska markstyrkor har varit avgörande i al-Assadregimens ambitioner
            att krossa allt motstånd i landet.
          </p>
          <p xml:id="i-6hcDb7iy1Vu9wNk1pGQDNW">
            Sverige ska verka för att de krigsförbrytelser som har begåtts
            under kriget i Syrien utreds av Internationella brottmålsdomstolen
            (ICC) eller en annan lämplig rättskipnings­process oavsett vilken
            gruppering som misstänks ha begått övergreppen. Detta bör riksdagen
            ställa sig bakom och ge regeringen till känna.
          </p>
          <p xml:id="i-TjXvZssnjjuQngYtrgjF61">
            Den 3 maj 2016 antog FN:s säkerhetsråd resolution 2286 om vikten
            av att skydda hälso- och sjukvård i konflikter, som även explicit
            nämner vikten av oberoende och opartiska utredningar av eventuella
            attacker. Vänsterpartiet menar att omvärlden måste göra mer för
            att skydda hälso- och sjukvård i konflikter.
          </p>
          <p xml:id="i-5BtB63WFNsWhNp6VT489ED">
            Sverige bör som enskilt land såväl som medlem i EU och FN verka
            för att de stridande parterna ska respektera folkrätten, upphöra
            med attacker på civila aktörer och tillåta införsel av humanitär
            hjälp till civilbefolkningen. Detta bör riksdagen ställa sig bakom
            och ge regeringen till känna.
          </p>
          <head type="h2" xml:id="i-4wZ1ptxPVi3z86yA7kcHyS">
            5.3 Västra Balkan
          </head>
          <p xml:id="i-XKyP4s4x3KwDhvbgRSZYi7">
            Västra Balkan befinner sig i dag i en dragkamp mellan Ryssland
            å ena sidan och EU och Nato å andra sidan. Vi har sett och ser
            liknande situationer i flera av de länder som var en del av antingen
            Sovjetunionen eller dess intressesfär, ofta med destruktiva förlopp
            och olyckliga utgångar. Där är Ukraina det allra tydligaste exemplet.
          </p>
          <p xml:id="i-PRFMuEmzt59WizVrEnbWJi">
            Av de sju länder som var del av Jugoslavien är Slovenien och
            Kroatien i dag medlemmar i både EU och Nato. Montenegro och Nordmakedonien
            är medlemmar i Nato, och Bosnien-Hercegovina har inlett en process
            för att bli medlem. Bosnien-Hercegovina, Nordmakedonien, Serbien,
            Montenegro och Kosovo har ansökt om medlemskap i EU. Grannlandet
            Albanien är medlem i Nato och har ansökt om medlem­skap i EU.
          </p>
          <p xml:id="i-C7xrEDqfBMUNFGYsZMSQkh">
            Ryssland vill hålla såväl EU som Nato borta från regionen, till
            förmån för en egen starkare närvaro genom långsiktiga energiavtal
            och direktinvesteringar. På senare år har man ökat sitt inflytande
            på västra Balkan. Genom att skicka korrespondenter för den statliga
            nyhetsbyrån Sputniks räkning, som servar nyhetsredaktionerna i
            exempelvis Serbien och Montenegro, försöker man påverka opinionen
            i länderna. Ländernas styrande eliter har utnyttjat såväl EU som
            USA och Ryssland för att få olika typer av stöd. Genom denna dragkamp
            – som används som politiskt slagträ i de inhemska debatterna –
            osynliggörs och underblåses de grundläggande problemen i regionen,
            såsom fattigdom, stora inkomstklyftor och organiserad brottslighet.
            I slutändan är det befolkningen i länderna på västra Balkan som
            drabbas.
          </p>
          <p xml:id="i-D9vdvwRdiSgQZd8kRyp8xV">
            Vänsterpartiet menar att EU bör fokusera på att stärka den demokratiska
            utveck­lingen, respekten för mänskliga rättigheter, fattigdomsbekämpning,
            ökad jämlikhet samt klimat- och miljöfrågor på västra Balkan framför
            att motverka ryskt inflytande. Civil­samhället bör spela en framträdande
            roll i detta arbete.
          </p>
          <p xml:id="i-EGGUHtnupACoNX1tHueS7K">
            Regeringen bör i den kommande uppdateringen av strategin som
            rör reformsamarbe­tet med västra Balkan prioritera mänskliga rättigheter,
            fattigdomsbekämpning, ökad jämlikhet samt klimat- och miljöfrågor.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-HpQuJ4KDj1wzEPUfT178iH">
            5.4 Moldavien
          </head>
          <p xml:id="i-3YaYoRvH3NDWvEZWDnmCQ8">
            Moldavien är ett av Europas fattigaste länder och för många invånare
            är levnadsvill­koren svåra, i synnerhet på landsbygden. Många
            unga väljer i stället att emigrera. Problemen med korruption är
            stora och landet har skakats av flera skandaler på politisk toppnivå.
            Det förekommer även stora brister vad gäller grundläggande mänskliga
            rättigheter och pressfrihet. Moldavien präglas internt av motsättningar
            mellan en mer EU-vänlig linje och pro-ryska strömningar. De ökade
            spänningarna mellan Ryssland och EU i och med annekteringen av
            Krim påverkade även det politiska läget i landet och konflikten
            med den icke erkända utbrytarrepubliken Transnistrien. 2014 ingick
            Moldavien ett associationsavtal med EU, vilket fick Ryssland att
            uttala politiska såväl som ekonomiska hot om landet fortsatte
            närmandet till EU.
          </p>
          <p xml:id="i-PdccArL1XW6XHh4ovnm7pg">
            Efter valet 2021 tillträdde en ny regering med tydliga ambitioner
            att närma sig EU och i mars i år skrev man under en formell ansökan
            om medlemskap. I juni gav EU Moldavien status som kandidatland
            för medlemskap i unionen. Därmed påbörjas arbetet för att bl.a.
            anpassa lagar så att de ska överensstämma med EU-rätten. Vänsterpartiet
            har stöttat att Moldavien blivit kandidatland till EU.
          </p>
          <p xml:id="i-NbLM5yVHkxtkPbTwtgLwQa">
            Moldavien är starkt beroende av ryska gasleveranser men kopplade
            bort sig från det ryska elnätet i samband med invasionen av Ukraina.
            I mars anslöts man till det europeiska nätet, vilket innebär en
            ökad energisäkerhet.
          </p>
          <p xml:id="i-UsGVoUXBtmQq9LmHEBFCYU">
            Konflikten kring Transnistrien har ökat farhågorna om att Moldavien
            ska dras in i Rysslands krig mot Ukraina. Antydningar från en
            rysk generalmajor under våren om att Rysslands mål i förlängningen
            var att ockupera hela södra Ukraina och därmed kunna nå Transnistrien
            spädde på oron. Uttalandet följdes av flera explosioner mot viktiga
            byggnader i Transnistrien. Vem som låg bakom attentaten var oklart.
            Ryssland pekade ut Ukraina som i sin tur menade att det hela var
            ett försök från ryskt håll att skapa anledning för militär intervention
            i syfte att skydda den ryska befolkningen, i likhet med vad man
            gjorde 2014 i östra Ukraina.
          </p>
          <p xml:id="i-4udf8wo2raAe4SxUZ4THxF">
            Sverige bör i sina ansträngningar stödja Moldavien i fråga om
            att säkra sin territori­ella integritet och demokratiska utveckling
            samt minska klyftorna och fattigdomen i landet. Detta bör riksdagen
            ställa sig bakom och ge regeringen till känna.
          </p>
          <head type="h2" xml:id="i-Ur5U1bwDo4HsjTBKHsE32p">
            5.5 Baltikum
          </head>
          <p xml:id="i-231f6FDKdQmk4TEQw3A8ij">
            Efter Sovjetunionens fall stöttade Ryssland de ryska minoriteterna
            i de stater som motsatte sig rysk kontroll, t.ex. de baltiska
            staterna. Stödet kom i form av pengar, ryska pass och propagandamedel.
            Gränsdragningen mellan de baltiska staterna och Ryssland löstes
            i stort sett på 1990-talet. Estlands och Lettlands vägran att
            automatiskt ge sina rysktalande invånare medborgarskap komplicerar
            dock fortfarande relationerna. Sam­tidigt kritiserar de baltiska
            staterna Rysslands vägran att erkänna att de ockuperades av Sovjetunionen
            under och efter andra världskriget.
          </p>
          <p xml:id="i-LKAsp8TQE9GJkcFbVa5M7x">
            Regeringen bör inom ramen för samarbetet inom Östersjöregionen
            främja för­bättrade relationer mellan baltiska folkgrupper och
            ryska minoriteter i Baltikum. Detta bör riksdagen ställa sig bakom
            och ge regeringen till känna.
          </p>
          <p xml:id="i-51wVGbnT5EcqfpBJptEfMt">
            De baltiska staterna gick med i både EU och Nato 2004. Deras
            ekonomiska beroende av Ryssland är numera obetydligt. Ryssland
            försöker samtidigt minska sitt beroende av transporter genom Baltikum.
            Även i Baltikum är ryska påverkans­operationer ett problem och
            relationerna mellan Ryssland och de baltiska staterna är fortsatt
            ansträngda.
          </p>
          <p xml:id="i-QmoLpzeMfMWBVHFPp1mJNg">
            Vänsterpartiet anser att Sverige i samarbeten inom Östersjöregionen
            spelar en viktig roll för utvecklingen i regionen och att Sverige
            utöver de redan prioriterade områdena demokratisk utveckling,
            respekt för mänskliga rättigheter samt miljö- och klimatfrågor
            även bör verka för att stärka ländernas motståndskraft mot ryska
            påverkansoperationer. Detta kan exempelvis ske genom kunskapsutbyten,
            som även stärker den svenska förmågan på området.
          </p>
          <p xml:id="i-DFPKcut6N9MTSc6zPqbZwM">
            Regeringen bör inom ramen för samarbeten inom Östersjöregionen
            verka för att stärka de baltiska staternas motståndskraft mot
            ryska påverkansoperationer. Detta bör riksdagen ställa sig bakom
            och ge regeringen till känna.
          </p>
          <head type="h2" xml:id="i-7XiFiSr1FFX9UdUU4iLJQA">
            5.6 Georgien
          </head>
          <p xml:id="i-D4WQonqSDGhUXt3RMqTSsW">
            Efter den s.k. Rosenrevolutionen 2004 i Georgien fick landet
            en ny ledning som strävade efter medlemskap i EU och Nato. Detta
            oroade Ryssland som svarade med att öka stödet för de grupper
            som kämpade för att de georgiska regionerna Sydossetien och Abchazien
            skulle bli självständiga. Syftet med stödet var att förstärka
            de interna konflikterna i landet och på så vis försvaga Georgiens
            chanser till medlemskap i EU och Nato.
          </p>
          <p xml:id="i-UiRcALzNrT27JPRf99Rkp3">
            Efter utbrytningsförsök på 1990-talet hade ryska styrkor placerats
            ut i Abchazien och Sydossetien. Invånarna där hade också erbjudits
            ryskt medborgarskap. När Georgien i augusti 2008 försökte ta militär
            kontroll över Sydossetien, slog Ryssland genast tillbaka med motiveringen
            att ryska landsmän hotades av folkmord. Ryssland ockuperade både
            Sydossetien och Abchazien och andra delar av Georgien tills kriget
            kunde avslutas fem dagar senare genom medling av EU.
          </p>
          <p xml:id="i-G3YAWt7RwmAPFV2pC1CEaY">
            Efter kriget erkände Moskva Abchazien och Sydossetien som självständiga
            stater, vilket inga väststater eller ens några andra OSS-stater
            (de tidigare sovjetrepublikerna, förutom de baltiska staterna)
            gjorde. Ryssland ingick militära allianser med utbrytar­republikerna.
            Ryska militärbaser upprättades och ryska soldater övertog gränsbevak­ningen
            mot Georgien. Ryssland kontroller helt dessa utbrytarstater, och
            befolkningen på båda sidor om gränsen lever under mycket svåra
            förhållanden på grund av den ryska ockupationen
          </p>
          <p xml:id="i-SPK9a6qrPRb85u7VrC9Kr7">
            Vänsterpartiet ser med stor oro på Rysslands agerande gentemot
            flera av sina grann­länder. Särskilt utsatta är de forna sovjetstaterna
            då den ryska nationalismen är på fram­marsch. Rysslands anfallskrig
            mot Ukraina har ställt situationen på sin spets. Det är tydligt
            att den ryska regimen inte drar sig för att använda militära medel
            om det kan gynna de egna intressena. Som en konsekvens av kriget
            i Ukraina har Georgien ansökt om EU-medlemskap. Vänsterpartiet
            har stöttat att Georgien blivit kandidatland till EU.
          </p>
          <p xml:id="i-LAKkLZS2BQaBAW7aqGsRSc">
            Sverige ska som enskilt land såväl som medlem i EU och FN stå
            upp för Georgiens suveränitet och folkrättens principer. Detta
            bör riksdagen ställa sig bakom och ge regeringen till känna.
          </p>
          <p xml:id="i-2kN4vnfFASPdfp1U8ohCTc">
            På grund av den stora migrationen från Ryssland på grund av förtrycket
            av opposi­tionella och den omfattande militära mobiliseringen
            har Georgien blivit ett av flera starka fästen för den ryska oppositionen.
            Det är därför viktigt att Sverige i sitt arbete ser att flera
            viktiga samarbetspartners för en demokratisk utveckling i Ryssland
            numera finns i grannländer såsom Georgien.
          </p>
          <head type="h2" xml:id="i-5T8noRNrvRb2SMywXViqsc">
            5.7 Belarus
          </head>
          <p xml:id="i-WUFG3AAyvraQikvw7AgrBu">
            Belarus har under lång tid haft en nära relation till Ryssland
            med omfattande ekono­miskt utbyte och viktiga leveranser av gas
            från Ryssland till Belarus. Regimen i Minsk har tidigare velat
            närma sig Europa och USA i syfte att minska beroendet av Ryssland.
            Men bl.a. protesterna mot Aleksandr Lukasjenko och fusket i samband
            med president­valet i augusti 2020 har förändrat dynamiken i landet.
            Efter en tid av försämrade rela­tioner har Ryssland nu i stället
            knutit Belarus allt närmare sig. Den 4 november 2021 bekräftades
            ett s.k. unionsstatsprogram som syftar till att fördjupa ländernas
            samarbete. Lukasjenkos regim har även på andra sätt inspirerats
            av det ryska förtrycket mot oppositionella, vilket har tvingat
            hundratusentals på flykt och i praktiken stängt ner hela det belarusiska
            civilsamhället efter att liknande ”utländska agentlagar” som finns
            i Ryssland har antagits.
          </p>
          <p xml:id="i-FYamyHH2LwTnCSahnXLFrV">
            Rysslands krig mot Ukraina har inneburit mycket konkreta militära
            samarbeten i form av att man börjat bilda en gemensam regional
            styrka. Landet används som logistisk bas av rysk militär vid anfall
            mot Ukraina. Putin har meddelat att robotar för kärnstridsspetsar
            kommer att placeras i Belarus, och belarusiska stridsflygplan
            har byggts om för att kunna bära kärnvapen.
          </p>
          <p xml:id="i-34wfWDfyDiqJEskvnC6o7w">
            Vänsterpartiet ser med oro på hur Belarus alltmer dras in i Rysslands
            krig mot Ukraina och på den eskalering som det skulle kunna innebära.
            För en demokratisk utveckling i Belarus såväl som i hela regionen
            måste Sverige arbeta för att stödja Belarus demokratiska opposition
            och för att diktatorn Lukasjenko ska tvingas att avgå. Sverige
            har en viktig roll i att stödja belarusisk opposition – både underjordisk
            verksam­het inom landet och organisationer i exil. Stöd till belarusiska
            folkambassader och oberoende medier är bara några exempel.
          </p>
          <head type="h2" xml:id="i-GKQnvU8LHbBUGdaQBFGej">
            5.8 Ryska kärnvapen
          </head>
          <p xml:id="i-VBb67tqxEPTpXqN3DSrejc">
            Den allvarliga situationen till följd av Rysslands anfallskrig
            mot Ukraina och den spända relationen mellan Ryssland och Nato
            riskerar att bidra till en ökad tilltro till kärnvapnens avskräckande
            förmåga med upprustning och terrorbalans som följd. I sin årsbok
            för 2022 konstaterar fredsforskningsinstitutet Sipri att även
            om antalet kärnvapen minskar något i världen så fortsätter alla
            stater som innehar kärnvapen att modernisera sina vapenarsenaler.
            Att USA och Ryssland som tillsammans innehar 90 procent av alla
            kärnvapen fortsätter att modernisera sina stridsspetsar skapar
            osäkerhet i omvärlden. 2018 rapporterades att Ryssland placerat
            ett permanent förband med kärnvapensystemet Iskander‑M i Kaliningrad.
            Det innebär att kärnvapen finns 30 mil från Sveriges territorium.
            En fortsatt upprustning vore förödande för förutsättningarna att
            bygga fred och säkerhet i vårt absoluta närområde.
          </p>
          <p xml:id="i-B4EiwPutD5HdpTGE8CRpNP">
            En del av Rysslands krigföring mot Ukraina har varit att mer
            eller mindre indirekt hota med möjligheten att använda kärnvapen.
            Under året har man tränat med ryska kärnvapenförband och genomfört
            flera stora kärnvapenövningar i Barents hav, utanför Kolahalvön.
            Enligt den ryska kärnvapendoktrinen kan man komma att använda
            kärn­vapen om landets territoriella integritet hotas. Putin har
            också upprepade gånger upp­repat att så är fallet.
          </p>
          <p xml:id="i-85yrRRfS2ZcG1UCbjzdEPh">
            I ljuset av den säkerhetspolitiska utvecklingen i världen blir
            FN:s avtal om förbud mot kärnvapen särskilt viktigt. Genom Sveriges
            historia av militär alliansfrihet finns en unik röst som bör användas
            än tydligare för en global kärnvapennedrustning. Den svenska ansökan
            om medlemskap i kärnvapenalliansen gör det särskilt viktigt att
            markera mot kärnvapen. Sverige ska inte stå bakom varken avskräckning
            med eller användning av kärnvapen. Det gäller oavsett om vi är
            medlemmar i militära allianser eller inte. Vänsterpartiet kräver
            att Sverige omgående ska signera FN:s avtal om förbud mot kärnvapen.
            Läs mer i vår motion En feministisk utrikes- och säkerhetspolitik
            (mot. 2021/22:449).
          </p>
          <head type="h1" xml:id="i-DwjwMKQfCtvBwfoNkmv6rn">
            6 Sveriges relationer med Ryssland
          </head>
          <p xml:id="i-96rvwfpsHk3QEugVmSpneM">
            Ryssland är en stormakt och ett grannland. Landets politik och
            agerande har konsekven­ser för Sverige. Rysslands anfallskrig
            mot Ukraina har försämrat det säkerhetspolitiska läget i Europa.
            Det påverkar oss och även våra diplomatiska relationer med Ryssland.
            Sverige ska i alla lägen vara tydligt med att folkrätten gäller.
            Självständiga staters suveränitet måste respekteras. Rysslands
            agerande måste få konsekvenser och Vänster­partiet efterfrågar
            ytterligare sanktioner mot de ryska oligarkerna och ett stopp
            för rysk gas och olja i Europa.
          </p>
          <p xml:id="i-FYYNvuSXWin3FuyGdvvu4y">
            Den ryska propagandamaskinen är omfattande. Enligt en opinionsundersökning
            från det oberoende ryska opinionsinstitutet Levada Center var
            det i september 2022 något fler av ryssarna som ville att man
            skulle upphöra med militära handlingar och inleda fredsförhandlingar
            – 45 procent jämfört med 43 procent som ville fortsätta. I samma
            undersökning stödde 72 procent av ryssarna arméns agerande i Ukraina.
            Samtidigt är det viktigt att komma ihåg att det inte är vanliga
            ryssar som startat krig. Många är tvärtom oroade över vad kriget
            kommer att få för konsekvenser och Putins order om att kalla in
            ytterligare 300 000 man resulterade i att många män lämnade landet
            för att slippa behöva delta i kriget.
          </p>
          <p xml:id="i-SCRSGn2tBv4ZcTnsAYYxAE">
            I ett sådant läge är det särskilt viktigt att stödja kritiska
            röster. Sverige ska vara en fristad för de ryska oppositionella
            som tvingas fly men också möjliggöra för dissidenter att fortsätta
            att verka inom landet.
          </p>
          <p xml:id="i-AP4AT75LEzrhAfBhdyyteb">
            Regeringen bör verka för att Sverige som enskilt land såväl som
            medlem i EU och FN ska verka för att handlingsfriheten för rysk
            opposition och fria medier värnas inom landet såväl som i exil.
            Detta bör riksdagen ställa sig bakom och ge regeringen till känna.
          </p>
          <p xml:id="i-JZ6rbJapm7L8AigYww3Rkj">
            Vänsterpartiets mål är att Sverige ska ha fungerande diplomatiska
            relationer med Ryssland. En sådan relation måste bygga på uppriktighet,
            konsekvens och tydlighet. Det innebär kritik när det är befogat.
            Det förutsätter dock ett ryskt agerande som möjliggör att samarbete
            kan återupptas, vilket inte kan ske förrän Rysslands folkrättsvidriga
            krig mot Ukraina helt har upphört.
          </p>
          <p xml:id="i-LEDa2DCy5ZosXRtCwzmQ82">
            Vänsterpartiet vill se ett starkare och tydligare fokus på det
            mellanfolkliga utbytet med Ryssland. Trots vår geografiska närhet
            till Ryssland är det mellanfolkliga utbytet förhållandevis litet.
            Det är inom det ryska civilsamhället som vi kan se hopp om en
            förändring av den ryska politiken. Stöd till civilsamhället är
            den mest framkomliga vägen för att nå en förändring. I en svår
            tid som denna behöver Sverige se över hur vi på bästa sätt kan
            stödja det ryska civilsamhället som finns i och utanför Ryssland.
          </p>
          <head type="h2" xml:id="i-PaaHYRT8KwKgyvzEgm4h3H">
            6.1 Politiska relationer
          </head>
          <p xml:id="i-6GMYXu4Fh6PMSBcw9ZYyxK">
            Folkrätten utgör ett fundament för Sveriges säkerhet. Börjar
            folkrätten urholkas för­svåras våra möjligheter att värna vårt
            lands territorium och säkerhet. Vänsterpartiet är glasklart: Sverige
            måste vara en konsekvent försvarare av folkrätten – oavsett var
            man har brutit mot folkrätten, oavsett vem som har brutit mot
            den och oavsett med vilka motiv som man har brutit mot den. Folkrättsbrott
            måste få konsekvenser.
          </p>
          <p xml:id="i-8KEtvSdRU9twcrqaXnZG6K">
            Vi ser hur respekten för folkrätten nu undergrävs i Europa genom
            Rysslands agerande. Rysslands annektering av Krim och anfallskriget
            mot Ukraina strider tydligt mot folkrätten. För detta finns det
            inga ursäkter eller förmildrande omständigheter.
          </p>
          <p xml:id="i-aPyZB25zAPoj1KGJgbkY6">
            Värnande av demokratin och respekten för de mänskliga rättigheterna
            utgör på samma sätt fundament för alla människors säkerhet. Därför
            måste vi vara konsekventa i våra fördömanden av de inskränkningar
            av demokratin och kränkningar av de mänsk­liga rättigheterna samt
            de brott mot folkrätten som den ryska regimen återkommande gör
            sig skyldig till, oavsett om det sker inom eller utanför landets
            gränser.
          </p>
          <p xml:id="i-WgaZAKGdVaz3SRjhx1BxjE">
            Vänsterpartiet menar att Sveriges regering i samtliga relationer
            med Ryssland tydligt och konsekvent bör adressera landets brister
            avseende demokrati, folkrätt och mänskliga rättigheter, såväl
            som landets aggressiva utrikespolitik.
          </p>
          <p xml:id="i-4VxDZnZ95QYp3rfvKwgDbk">
            Den svenska regeringen ska i varje form av kontakt med sin ryska
            motsvarighet ta upp landets demokratiska brister, folkrättsbrott
            och kränkningar av mänskliga rättig­heter. Detta bör riksdagen
            ställa sig bakom och ge regeringen till känna.
          </p>
          <p xml:id="i-QTJgecUig3eVmHGdWX6PLs">
            Arktis spelar en central roll i den pågående klimatförändringen.
            De smältande isarna är en konsekvens av klimatförändringen och
            kan få förödande effekter för miljön och klimatet på jorden. Klimatförändringen
            öppnar samtidigt för utökad utvinning av de naturresurser som
            gömmer sig under isarna, och det skulle leda till ännu snabbare
            klimatförändringar om utvinning av dem tillåts. Sverige är tillsammans
            med de övriga nordiska länderna, Kanada, USA och Ryssland medlemmar
            i Arktiska rådet. I Arktiska rådet är urfolken i regionen också
            representerade.
          </p>
          <p xml:id="i-6sEpde7yREB4NbV3X8ENFp">
            Som en konsekvens av kriget i Ukraina har Ryssland blivit utslängt
            från flera organisationer, såsom Europarådet, och tillfälligt
            avstängt från andra organisationer. Det är rimligt med tanke på
            Rysslands agerande. Vänsterpartiet menar att det är av yttersta
            vikt att vidhålla ett nära samarbete mellan samtliga länder som
            inkluderas i Arktis närområde, Ryssland inkluderat. Det förutsätter
            dock ett rysk agerande som möjliggör att samarbete kan återupptas,
            vilket inte kan ske förrän Rysslands folkrättsvidriga krig mot
            Ukraina helt har upphört. Sådana samarbeten sker t.ex. genom Arktiska
            rådet, Barentsrådet och Östersjöstaternas råd.
          </p>
          <head type="h2" xml:id="i-X2MM6F8muk6MGakdv6XD8f">
            6.2 Mellanfolkligt utbyte
          </head>
          <p xml:id="i-VRj32xARLRV8XDRSbxMF78">
            Det svenska ekonomiska demokratistödet till Ryssland inleddes
            direkt efter Sovjet­unionens fall 1991. Syftet med stödet var
            att hjälpa Ryssland i omvandlingen till en demokratisk marknadsekonomi
            och integrering i det europeiska samarbetet. Ett av huvudmålen
            var att ”främja en säkerhetsgemenskap” och att ”fördjupa demokratins
            kultur”.
          </p>
          <p xml:id="i-3p1yAdqGWENAdtKErbar4S">
            Till en början kanaliserades delar av demokratistödet till projekt
            där ryska myndig­heter var involverade, då det fanns en uttalad
            vilja från Rysslands politiska ledarskap att reformera landet
            i demokratisk riktning. När den politiska situationen förändrades
            fick också stödet en annan karaktär. I dag går stödet till de
            organisationer som utgör en motkraft till den auktoritära regimen
            – organisationer som verkar under mycket svåra förutsättningar
            i dagens Ryssland och har stora behov av internationellt stöd.
          </p>
          <p xml:id="i-9NUNv43GdmCKr5779zyfbB">
            Det svenska demokratistödet var som störst mellan 2004 och 2006,
            då det uppgick till omkring 100 miljoner kronor per år. Sedan
            dess har det skett en ganska dramatisk minskning, trots att behoven
            har ökat under denna period då den ryska regimen gått allt hårdare
            åt landets demokratirörelse.
          </p>
          <p xml:id="i-4mNRsoNDpu2eeWnoR19Wju">
            Om demokratistödet till Ryssland ses som en del av politiken
            för att värna den svenska säkerheten, vilket är en del av motiveringen
            bakom stödet, bör det noteras att de resurser som satsas på demokratifrämjande
            insatser i Ryssland utgör en försvinnande liten andel av det totala
            belopp som satsas på att värna Sveriges säkerhet.
          </p>
          <p xml:id="i-Tddoxm1KxeFsHqYZt8qSsY">
            I takt med att den ryska regimen har gått allt hårdare åt civilsamhället
            i landet har det blivit svårare för landets organisationer att
            ta emot stöd utifrån. Genom flera lagändringar – framför allt
            den s.k. agentlagen och lagen om ”oönskade utländska organisationer”
            som antogs våren 2015 – har situationen blivit allt svårare. Lagen
            om ”oönskade utländska organisationer” tar sikte på utländska
            och internationella icke-statliga organisationer som anses ”hota
            Rysslands försvarsförmåga eller säkerhet, för­fattning och samhällsordning”.
            Av lagstiftning framgår dock inte hur de utländska organisationerna
            ska bedömas; det avgörs i stället direkt av landets riksåklagare
            i sam­råd med utrikesdepartementet. Någon motivering till besluten
            behöver inte heller ges.
          </p>
          <p xml:id="i-VVwFE1LX1aNcrRRRhXNogg">
            En utländsk organisation som stämplas som oönskad i enlighet
            med lagen blir helt blockerad från att verka i Ryssland. Ryska
            banker och andra finansiella institutioner får inte genomföra
            transaktioner där organisationen är inblandad. Lagen är så vagt
            formulerad att i princip allt samröre, inkluderat informationsutbyte
            eller upprätthållande av kontakter, med en oönskad organisation
            kan leda till böter och i värsta fall fängelse.
          </p>
          <p xml:id="i-CA886KigeEoSSkTyoEHb8Q">
            Agentlagen och lagen om oönskade organisationer har försvårat
            verksamheten för den ryska demokratirörelsen och civilsamhället
            i stort och gjort det riskfyllt att ta emot finansiellt stöd från
            utlandet. Det är dock inte omöjligt. Ryska människorättsförsvarare
            har lyckats hitta praktiska lösningar för att komma runt svårigheterna.
          </p>
          <p xml:id="i-5cTfeasE2aFVyF9CW18rWn">
            Lagstiftningarna bryter mot såväl Europakonventionen som fler
            FN-resolutioner som garanterar föreningsfriheten och slår fast
            rätten för människorättsförsvarare att söka utländsk finansiering
            utan att drabbas av repressalier eller diskriminering. Vänsterpartiet
            menar att det är av största vikt att Sverige i alla lägen står
            upp för människorätts­försvarares rättigheter att söka och få
            finansiering för sitt arbete.
          </p>
          <p xml:id="i-Ma1TBmvt7Eh38oDQTauJny">
            Sverige ska som enskilt land såväl som medlem i EU och FN konsekvent
            försvara människorättsförsvarares rättigheter att söka och få
            finansiering enligt internationella konventioner. Detta bör riksdagen
            ställa sig bakom och ge regeringen till känna.
          </p>
          <p xml:id="i-3hRk4Rwc7QTyjR6VNMwwfN">
            Stödet till den ryska demokrati- och människorättsrörelsen är
            viktigt för kampen för bättre levnadsvillkor för en stor del av
            den ryska befolkningen som drabbas av regimens repression. Dessa
            rörelser utgör också en del av den opposition som förespråkar
            en annan utrikespolitik, som skulle leda till ökad stabilitet
            i närregionen. Att ge stöd till dessa rörelser är viktigt av flera
            anledningar, inte minst för att visa den ryska regimen att vi
            inte accepterar sättet den agerar på. Sidas stöd till demokrati
            och mänskliga rättigheter fortsätter trots kriget mot Ukraina.
            Det är bra att man i ett särskilt känsligt läge fortsätter att
            stötta demokratiska krafter, utan att några medel går till statliga
            aktörer.
          </p>
          <p xml:id="i-YWV5aC2NYe7kGRv3SVxTDR">
            I och med kriget mot Ukraina har flera länder stoppat möjligheterna
            till inresa för ryska medborgare med turistvisum. Vänsterpartiet
            menar att Sverige bör ha ett stopp, i likhet med Finland. Det
            bör utformas så att man inte hindrar oppositionella och andra
            som flyr från den ryska regimen från att söka asyl. I och med
            att Ryssland har gjort sig skyldigt till krigsbrott i Ukraina
            menar vi att det finns utrymme i nuvarande lagstiftning för att
            bevilja asylskäl för dem som flyr på grund av rädsla för att kallas
            in som soldater. Det är uppenbart att ryska myndigheter använder
            sig av åtgärder som strider mot konventioner för att rekrytera
            soldater och att de militära strategierna sätter väldigt lite
            värde på de enskilda soldaternas liv.
          </p>
          <head type="h2" xml:id="i-N3K7kmnHQnXK8SqF5i3BN4">
            6.3 Klimat och miljö
          </head>
          <p xml:id="i-AFdaxv1gfEp2DCFyv4y4KG">
            Ryssland är världens fjärde största land vad gäller koldioxidutsläpp.
            Även om utsläppen har minskat kraftigt sedan 1990 har man fortfarande
            en lång väg kvar att gå. Trots de omfattande miljöproblemen fortsätter
            ryska industrier att släppa ut miljöfarligt avfall rakt ut i Östersjön.
            Kraftverk som eldas av olja, gas eller kol står för två tredjedelar
            av all inhemsk elproduktion och decennier av rovdrift på naturtillgångar
            har vållat stora skador på miljön.
          </p>
          <p xml:id="i-Un8TnRguZ8VBVzhf4fsd2k">
            Stora tillgångar på gas och olja skapar ekonomiska incitament
            för fortsatt fossil utvinning. Landets export är koncentrerad
            till ett fåtal varor, såsom olja, naturgas, konstgödsel, vissa
            mineraler och jordbruksprodukter. Fossila bränslen står t.ex.
            för mer än hälften av landets export. De senaste åren har Europa
            gjort sig alltmer beroende av rysk energi. Cirka 25 procent av
            oljan och 40 procent av naturgasen har kommit från Ryssland. Innan
            krigsutbrottet importerades rysk gas och olja till ett värde av
            1 miljard euro om dagen. Det har fått stora effekter i och med
            Rysslands krig mot Ukraina.
          </p>
          <p xml:id="i-PNrLADjmSS1SFChU4Kav5M">
            Vänsterpartiet motsatte sig byggandet av Nord Stream 1 och 2.
            Vi menade att gas­ledningarna riskerade att låsa fast Europa i
            ett beroende av fossila energikällor för decen­nier framöver och
            att det dessutom var ett säkerhetspolitiskt mycket tveksamt projekt.
            En farhåga som har visat sig vara riktig. Ett bombattentat på
            gasledningarna den 26 september i år ledde till gasläckor i Östersjön,
            vilket visar på gasledningarnas säker­hetspolitiska och miljömässiga
            problem då det ledde till enorma utsläpp av metangas rakt ut i
            atmosfären.
          </p>
          <p xml:id="i-P4gKzwtRcHMMSbkvTAUmsh">
            Exporten av gas och olja göder krigsekonomin. Europa måste stänga
            av kranen för gas och olja från Ryssland. Ett omfattande globalt
            klimatarbete med minskat beroende av fossila bränslen kan på längre
            sikt bli en av de viktigaste faktorerna för att försvaga finansieringen
            av ett auktoritärt styre i Ryssland.
          </p>
          <p xml:id="i-8b9VyKSooovcxp3UKAeBEV">
            Klimatpolitiska aspekter ska lyftas fram och ses som en del av
            Sveriges politik och sanktionsregimer gentemot Ryssland. Detta
            bör riksdagen ställa sig bakom och ge regeringen till känna.
          </p>
        </div>
        <div type="motSignatures">
          <list>
            <item xml:id="i-Vw6PbYzorozZfJhhbZpmyL" who="i-8voj19hLWTGJHkxNP79tRb">
              Nooshi Dadgostar (V)
            </item>
            <item xml:id="i-Gv4J5vmcvbHc572hVYH5p1" who="i-Hn2xAAaqgQLyS3k5RBuXkb">
              Andrea Andersson Tay (V)
            </item>
            <item xml:id="i-BQWTtufygmHXb4N2hcTqXj" who="i-DthTyR9U9R8S6NVcPNcNQA">
              Ida Gabrielsson (V)
            </item>
            <item xml:id="i-MgDNVzdLyj127N5F4zGqL" who="i-TpcaF4RFviyytGA8rW5Jer">
              Samuel Gonzalez Westling (V)
            </item>
            <item xml:id="i-Urm7x34gjQH4nLsjxtwKTL" who="i-QhdbBfCQXCqPEr4GTwvK8F">
              Tony Haddou (V)
            </item>
            <item xml:id="i-3dcufM1tfi1UkwQho3Sm6p" who="i-EgXqeVnPhVAxu5tLpK9F8M">
              Vasiliki Tsouplaki (V)
            </item>
            <item xml:id="i-Y24vMpAxBwxZnivu4C9gLy" who="i-3YXCipudYA4N8ZNFk2PrxQ">
              Jessica Wetterling (V)
            </item>
            <item xml:id="i-XQokbfsXKbASSVpoKXDazJ" who="i-HG8uLqLT7SnwSx5YRobkVr">
              Håkan Svenneling (V)
            </item>
          </list>
        </div>
      </div>
    </body>
  </text>
</TEI>
