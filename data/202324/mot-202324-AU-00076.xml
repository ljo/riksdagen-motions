<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202324-AU-00076">
  <teiHeader>
    <fileDesc>
      <titleStmt>
        <title>Funktionsrätt på arbetsmarknaden</title>
        <author corresp="i-8voj19hLWTGJHkxNP79tRb">av Nooshi Dadgostar m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2023/24:76 av Nooshi Dadgostar m.fl. (V)</title>
          <idno type="rdwebb">HB0276</idno>
          <rs type="number">76</rs>
          <orgName type="comitteeAbbreviation">AU</orgName>
          <ref type="dokument_url_text">https://data.riksdagen.se/dokument/HB0276/text</ref>
          <ref type="dokument_url_html">https://data.riksdagen.se/dokument/HB0276</ref>
          <ref type="dokumentstatus_url_xml">https://data.riksdagen.se/dokumentstatus/HB0276</ref>
          <ref type="pdf">https://data.riksdagen.se/fil/29591E37-F069-477F-86D0-71A86D6FFA7E</ref>
          <ref type="docx">https://data.riksdagen.se/fil/025F5B34-2AD5-4250-A101-B00B925BB842</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-8voj19hLWTGJHkxNP79tRb</idno>
            <name>Nooshi Dadgostar</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-Hn2xAAaqgQLyS3k5RBuXkb</idno>
            <name>Andrea Andersson Tay</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-DthTyR9U9R8S6NVcPNcNQA</idno>
            <name>Ida Gabrielsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-TpcaF4RFviyytGA8rW5Jer</idno>
            <name>Samuel Gonzalez Westling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-QhdbBfCQXCqPEr4GTwvK8F</idno>
            <name>Tony Haddou</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-QrNvzg6SGj92wj2YY77ZNA</idno>
            <name>Isabell Mixter</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-EgXqeVnPhVAxu5tLpK9F8M</idno>
            <name>Vasiliki Tsouplaki</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-Yam9ii4K4HfneDbj5TzDJY</idno>
            <name>Ciczie Weidby</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-Cgj12UvGvD2JARZE7Gwbca" type="signed"/>
        <correspContext corresp="i-Cgj12UvGvD2JARZE7Gwbca">
          <note type="signatory" corresp="i-8voj19hLWTGJHkxNP79tRb"/>
          <note type="signatory" corresp="i-Hn2xAAaqgQLyS3k5RBuXkb"/>
          <note type="signatory" corresp="i-DthTyR9U9R8S6NVcPNcNQA"/>
          <note type="signatory" corresp="i-TpcaF4RFviyytGA8rW5Jer"/>
          <note type="signatory" corresp="i-QhdbBfCQXCqPEr4GTwvK8F"/>
          <note type="signatory" corresp="i-QrNvzg6SGj92wj2YY77ZNA"/>
          <note type="signatory" corresp="i-EgXqeVnPhVAxu5tLpK9F8M"/>
          <note type="signatory" corresp="i-Yam9ii4K4HfneDbj5TzDJY"/>
        </correspContext>
        <correspAction type="submitted" xml:id="i-MFhbLKmBcncG9JZZcQo5iW">
          <date when="2023-09-22"/>
          <time when="12:54:13"/>
        </correspAction>
        <correspAction type="reviewed" xml:id="i-Mx6WzMjTFsbJtEuvuShBpL">
          <date when="2023-09-22"/>
          <time when="15:53:38"/>
        </correspAction>
        <correspAction type="referred" xml:id="i-Jw5PeKNsP639YGzjpjTPLX">
          <date when="2023-10-17"/>
        </correspAction>
        <correspAction type="assigned" xml:id="i-5A4yazu5AoujR5jYwv3AY1">
          <date when="2024-04-25"/>
          <time when="16:02:53"/>
        </correspAction>
        <correspContext corresp="i-5A4yazu5AoujR5jYwv3AY1">
          <ref type="assignedTo">Arbetsmarknadsutskottet</ref>
        </correspContext>
        <correspAction type="behandlas_i" xml:id="i-HJc15B1a88qbs3Ep9WM9KP"/>
        <correspContext corresp="i-HJc15B1a88qbs3Ep9WM9KP">
          <ref type="uppgift">2023/24:AU3</ref>
          <ref type="ref_dok_id">HB01AU3</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">AU3</ref>
          <ref type="ref_dok_titel">Arbetsmarknadspolitik och arbetslöshetsförsäkringen</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-2uAfhPiZ3FEJRRueBHbZUU"/>
        <correspContext corresp="i-2uAfhPiZ3FEJRRueBHbZUU">
          <ref type="uppgift">2023/24:AU4</ref>
          <ref type="ref_dok_id">HB01AU4</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">AU4</ref>
          <ref type="ref_dok_titel">Riksrevisionens rapport om Samhalls samhällsuppdrag</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-LwKe5pPmDNVgLrLQ7F2YC6"/>
        <correspContext corresp="i-LwKe5pPmDNVgLrLQ7F2YC6">
          <ref type="uppgift">2023/24:AU6</ref>
          <ref type="ref_dok_id">HB01AU6</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">AU6</ref>
          <ref type="ref_dok_titel">Jämställdhet och åtgärder mot diskriminering</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-Qb58oLQA8tdZLLCMupMGXA"/>
        <correspContext corresp="i-Qb58oLQA8tdZLLCMupMGXA">
          <ref type="uppgift">2023/24:AU8</ref>
          <ref type="ref_dok_id">HB01AU8</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">AU8</ref>
          <ref type="ref_dok_titel">Arbetsmiljö och arbetstid</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-2S7wAFGHZa2BhGKo6dbcm2"/>
        <correspContext corresp="i-2S7wAFGHZa2BhGKo6dbcm2">
          <ref type="uppgift">2023/24:SoU13</ref>
          <ref type="ref_dok_id">HB01SoU13</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SoU13</ref>
          <ref type="ref_dok_titel">Stöd till personer med funktionsnedsättning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2023/24:76 av Nooshi Dadgostar m.fl. (V) Funktionsrätt på arbetsmarknaden</div>
      </div>
      <div type="motBody">
        <div type="motSummary">
          <head xml:id="i-6mv14RG4sSh2RzG3PhWU5u">
            4.4 Sammanfattning
          </head>
          <p xml:id="i-JUUeWVNzVYTT43dzpSs8wW">
            SCB:s rapport visar att situationen på arbetsmarknaden för personer
            med funktions­nedsättning är betydligt sämre jämfört med den övriga
            befolkningen: syssel­sättningsgraden är betydligt lägre, arbetslösheten
            är betydligt högre och anställnings­villkoren är mer osäkra. Därtill
            har var tredje person med funktionsnedsättning någon gång utsatts
            för diskriminering i arbetslivet. Situationen är oacceptabel.
          </p>
        </div>
        <div type="TOC" xml:id="i-VoyTLuRaDZjtHK7LP3RX5x">
          <head xml:id="i-5gPY8oywpeLzxPDAdvGsyY">
            1 Innehållsförteckning
          </head>
          <list>
            <item style="indent-level: 1">
              1 Innehållsförteckning
            </item>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Inledning
            </item>
            <item style="indent-level: 1">
              4 Situationen på arbetsmarknaden för personer med funktionsnedsättning
              – en översikt
            </item>
            <item style="indent-level: 2">
              4.1 Personer med funktionsnedsättning
            </item>
            <item style="indent-level: 2">
              4.2 Arbetsmarknaden för personer med funktionsnedsättning
            </item>
            <item style="indent-level: 2">
              4.3 Diskriminering i arbetslivet i samband med funktionsnedsättning
            </item>
            <item style="indent-level: 2">
              4.4 Sammanfattning
            </item>
            <item style="indent-level: 1">
              5 Förslag för att stärka rätten till arbete för personer med
              funktionsnedsättning
            </item>
            <item style="indent-level: 2">
              5.1 Nationell handlingsplan
            </item>
            <item style="indent-level: 2">
              5.2 Arbetsförmedlingen
            </item>
            <item style="indent-level: 3">
              5.2.1 Granska reformeringen och förändringarna av Arbetsförmedlingen
            </item>
            <item style="indent-level: 3">
              5.2.2 Snabb identifiering och tillgång till stöd
            </item>
            <item style="indent-level: 3">
              5.2.3 Personligt stöd
            </item>
            <item style="indent-level: 3">
              5.2.4 Fler specialister och personella resurser
            </item>
            <item style="indent-level: 3">
              5.2.5 Säkerställ de upphandlade stöden till personer med funktionsnedsättning
            </item>
            <item style="indent-level: 3">
              5.2.6 Avskaffa termen ”nedsatt arbetsförmåga”
            </item>
            <item style="indent-level: 3">
              5.2.7 Utveckla och förbättra stödet till arbetsgivare som anställer
              personer med funktionsnedsättning
            </item>
            <item style="indent-level: 3">
              5.2.8 Samarbete med funktionsrättsrörelsen
            </item>
            <item style="indent-level: 2">
              5.3 Arbetsmarknadspolitik
            </item>
            <item style="indent-level: 3">
              5.3.1 Utforma stöd utifrån hela mångfalden av funktionsnedsättningar
            </item>
            <item style="indent-level: 3">
              5.3.2 Säkerställ att stöden kommer målgruppen till del
            </item>
            <item style="indent-level: 3">
              5.3.3 Följ stöden på individnivå
            </item>
            <item style="indent-level: 2">
              5.4 Övergång från daglig verksamhet till arbete
            </item>
            <item style="indent-level: 2">
              5.5 Samhall
            </item>
            <item style="indent-level: 2">
              5.6 Statlig tolktjänst
            </item>
            <item style="indent-level: 2">
              5.7 Arbetsmiljö
            </item>
            <item style="indent-level: 2">
              5.8 Diskriminering
            </item>
          </list>
        </div>
        <div type="motProposal" subtype="förslag">
          <head xml:id="i-9cHk3CrE3n9r9G2Vz8k4VB">
            2 Förslag till riksdagsbeslut
          </head>
          <list>
            <item sortKey="Yrkande 1" xml:id="i-3NX3qL1g8WfgjcYU8zHQMR">
              Riksdagen ställer sig bakom det som anförs i motionen om att
              regeringen bör ta fram en nationell handlingsplan med mål och
              åtgärder för att höja sysselsättningsgraden i nivå med övriga
              befolkningen och tillkännager detta för regeringen.
            </item>
          </list>
          <list>
            <item sortKey="Yrkande 2" xml:id="i-HbXr99DEuqSu9GYo8ePbj">
              Riksdagen ställer sig bakom det som anförs i motionen om att
              regeringen bör tillsätta en utredning med uppdrag att granska
              hur reformeringen och förändringarna av Arbetsförmedlingen dels
              påverkar situationen och möjligheterna för personer med funktionsnedsättning,
              dels överensstämmer med svensk lag, Arbetsförmedlingens instruktioner
              och FN:s konvention om rättigheter för personer med funktionsnedsättning,
              och detta tillkännager riksdagen för regeringen.
            </item>
          </list>
          <list>
            <item sortKey="Yrkande 3" xml:id="i-N2DWsYXmXFepGgPN2nWCoC">
              Riksdagen ställer sig bakom det som anförs i motionen om att
              regeringen bör ge Arbetsförmedlingen tydliga direktiv om att funktionsnedsättning
              ska identifieras tidigt, att stöd utifrån behov ska ges skyndsamt
              och att arbetshjälpmedel ska kunna provas ut före en anställning
              och erbjudas skyndsamt till såväl arbetssökande som personer som
              redan har ett arbete, och detta tillkännager riksdagen för regeringen.
            </item>
          </list>
          <list>
            <item sortKey="Yrkande 4" xml:id="i-NsFDLxduC2Qk3D9Hh5YGBh">
              Riksdagen ställer sig bakom det som anförs i motionen om att
              Arbetsförmedlingen bör ha ansvar för allt arbetslivsinriktat stöd
              för personer med funktionsnedsättning, såsom arbetshjälpmedel,
              och tillkännager detta för regeringen.
            </item>
          </list>
          <list>
            <item sortKey="Yrkande 5" xml:id="i-4BkV3dq9K4gnRWfcMEncCR">
              Riksdagen ställer sig bakom det som anförs i motionen om att
              regeringen bör ge tydliga direktiv till och förutsättningar för
              Arbetsförmedlingen att erbjuda personer med funktionsnedsättning
              ett personligt stöd samt säkra att samtliga arbetssökande ska
              kunna skriva in sig hos myndigheten och tillkännager detta för
              regeringen.
            </item>
          </list>
          <list>
            <item sortKey="Yrkande 6" xml:id="i-4fKsa2gk4nwREJbcQzc8jD">
              Riksdagen ställer sig bakom det som anförs i motionen om att
              Arbetsförmedlingen bör få öronmärkta resurser för att kunna anställa
              fler specialister och handläggare i syfte att säkerställa att
              personer med funktionsnedsättning ges adekvat stöd, och detta
              tillkännager riksdagen för regeringen.
            </item>
          </list>
          <list>
            <item sortKey="Yrkande 7" xml:id="i-782kB5uUYs2bWKJ756e1GD">
              Riksdagen ställer sig bakom det som anförs i motionen om att
              regeringen bör säkerställa att de arbetsmarknadstjänster för personer
              med funktionsnedsättning som Arbetsförmedlingen upphandlar från
              externa aktörer kvalitetssäkras, och detta tillkännager riksdagen
              för regeringen.
            </item>
          </list>
          <list>
            <item sortKey="Yrkande 8" xml:id="i-YWq2MDv3iQ9dbYSJi7kVDu">
              Riksdagen ställer sig bakom det som anförs i motionen om att
              regeringen bör ge Arbetsförmedlingen i uppdrag att satsa på arbetsmarknadstjänster
              för personer med funktionsnedsättning där det finns evidens för
              goda resultat, däribland tjänster som bygger på metoden Supported
              Employment och insatser där flera aktörer samarbetar för att ge
              individen ett sammanhållet stöd, och tillkännager detta för regeringen.
            </item>
          </list>
          <list>
            <item sortKey="Yrkande 9" xml:id="i-KVPMjS5oMu3xYFoW5qcKDh">
              Riksdagen ställer sig bakom det som anförs i motionen om att
              regeringen bör gå vidare med Arbetsförmedlingens förslag att avskaffa
              termen ”nedsatt arbetsförmåga” inom arbetsmarknadspolitiken och
              tillkännager detta för regeringen.
            </item>
          </list>
          <list>
            <item sortKey="Yrkande 10" xml:id="i-TLyrMG4sXiMuEiTjekLxPT">
              Riksdagen ställer sig bakom det som anförs i motionen om att
              förordningen (2017:462) om särskilda insatser för personer med
              funktionsnedsättning som medför nedsatt arbetsförmåga bör ses
              över i syfte att utveckla och förbättra stödet till arbetsgivare
              som anställer personer med funktionsnedsättning, och detta tillkännager
              riksdagen för regeringen.
            </item>
          </list>
          <list>
            <item sortKey="Yrkande 11" xml:id="i-2hq1wbipN65FivyyuQkEaC">
              Riksdagen ställer sig bakom det som anförs i motionen om att
              regeringen bör ge Arbetsförmedlingen i uppdrag att samarbeta med
              funktionsrättsrörelsen i framtagandet av arbetsmarknadsåtgärder
              för målgrupper med olika funktionsnedsättningar och tillkännager
              detta för regeringen.
            </item>
          </list>
          <list>
            <item sortKey="Yrkande 12" xml:id="i-M2sPcbrL8oh2nEW4Hx1yvM">
              Riksdagen ställer sig bakom det som anförs i motionen om att
              de arbetsmarknadspolitiska stöden för personer med funktionsnedsättning
              bör reformeras och utformas utifrån hela mångfalden av funktionsnedsättningar
              i syfte att säkerställa ett individuellt, adekvat och långsiktigt
              stöd och tillkännager detta för regeringen.
            </item>
          </list>
          <list>
            <item sortKey="Yrkande 13" xml:id="i-SNjuRPzR2aRt2vZ9RjES9y">
              Riksdagen ställer sig bakom det som anförs i motionen om att
              regeringen bör säkerställa att de medel som avsätts i statsbudgeten
              för arbetsmarknadspolitiska stöd till personer med funktionsnedsättning
              måste komma målgruppen till del och tillkännager detta för regeringen.
            </item>
          </list>
          <list>
            <item sortKey="Yrkande 14" xml:id="i-V9ZF6WJk1TGtRqwpbUFkrp">
              Riksdagen ställer sig bakom det som anförs i motionen om att
              regeringen bör säkerställa att de arbetsmarknadspolitiska stöden
              för personer med funktionsnedsättning går att följa på individnivå
              och tillkännager detta för regeringen.
            </item>
          </list>
          <list>
            <item sortKey="Yrkande 15" xml:id="i-Dr3wMw28yTUiLKzmmV5M1N">
              Riksdagen ställer sig bakom det som anförs i motionen om att
              regeringen bör ge Socialstyrelsen i uppdrag att identifiera andelen
              personer med insatsen daglig verksamhet som kan vara aktuella
              för en anställning med lönebidrag, kartlägga vilka hinder som
              finns för kommunerna att årligen pröva möjligheten till arbete
              eller praktikplats samt ta fram stödmaterial som vägledning för
              kommunerna vid inhämtning av nödvändigt statistiskt underlag,
              och detta tillkännager riksdagen för regeringen.
            </item>
          </list>
          <list>
            <item sortKey="Yrkande 16" xml:id="i-6BtBHodCW1uaAJhtguVYYf">
              Riksdagen ställer sig bakom det som anförs i motionen om hur
              Samhall bör utvecklas och tillkännager detta för regeringen.
            </item>
          </list>
          <list>
            <item sortKey="Yrkande 17" xml:id="i-4DLoerm3RFahgqZDfC7KFL">
              Riksdagen ställer sig bakom det som anförs i motionen om att
              regeringen skyndsamt bör genomföra förslagen i betänkandet Handlingsplan
              för en långsiktig utveckling av tolktjänsten för döva, hörselskadade
              och personer med dövblindhet (SOU 2022:11) med hänsyn till funktionsrättsrörelsens
              synpunkter och tillkännager detta för regeringen.
            </item>
          </list>
          <list>
            <item sortKey="Yrkande 18" xml:id="i-HdLxvzVNv2mgY9Q4Li5DJn">
              Riksdagen ställer sig bakom det som anförs i motionen om att
              regeringen bör återkomma med förslag som dels tydliggör arbetsgivarens
              ansvar för att arbetsmiljön ska vara tillgänglig för personer
              med olika funktionsnedsättningar, dels stärker funktionshindersperspektivet
              i det systematiska arbetsmiljöarbetet och tillkännager detta för
              regeringen.
            </item>
          </list>
          <list>
            <item sortKey="Yrkande 19" xml:id="i-KZXGUCgmDSmP8v9Zv2wzz9">
              Riksdagen ställer sig bakom det som anförs i motionen om att
              regeringen skyndsamt bör genomföra förslaget i SOU 2020:79 om
              att Diskrimineringsombudsmannen ska ges rätt att ta fram föreskrifter
              för att konkretisera vad arbetsgivare är skyldiga att göra för
              att förebygga och motverka diskriminering och tillkännager detta
              för regeringen.
            </item>
          </list>
          <list>
            <item sortKey="Yrkande 20" xml:id="i-SecEB7avK7rCR94X8rkuD5">
              Riksdagen ställer sig bakom det som anförs i motionen om att
              regeringen bör återkomma med förslag på höjda sanktionsavgifter
              mot brister i arbetet med aktiva åtgärder och tillkännager detta
              för regeringen.
            </item>
          </list>
        </div>
        <div type="motContent">
          <head type="h1" xml:id="i-TS72Xeti4ChpFieXUd5MER">
            3 Inledning
          </head>
          <p xml:id="i-4X1u9rJJuM4M8rrBDuskXM">
            Var och en har rätt till arbete, fritt val av sysselsättning,
            rättvisa och tillfredsställande arbetsförhållanden samt skydd
            mot arbetslöshet. Det framgår av artikel 23 i FN:s allmänna förklaring
            om de mänskliga rättigheterna. Rätten till arbete, som även omfattar
            rätten för var och en att kunna förtjäna sitt uppehälle genom
            fritt valt eller antaget arbete, förtydligas i artikel 6 i FN:s
            konvention om ekonomiska, sociala och kulturella rättigheter.
          </p>
          <p xml:id="i-Nr2ZoRtdCse2cTchuTpNhe">
            Rätten till arbete för personer med funktionsnedsättning förtydligas
            i FN:s konvention om rättigheter för personer med funktionsnedsättning
            som antogs av FN:s generalförsamling 2006. Enligt konventionens
            artikel 27 om arbete och sysselsättning erkänner konventionsstaterna
            rätten till arbete för personer med funktionsnedsättning på lika
            villkor som för andra. Det innefattar rätten att kunna förtjäna
            sitt uppehälle genom fritt valt eller antaget arbete på arbetsmarknaden
            och i en arbetsmiljö som är öppen, som främjar integration och
            är tillgänglig för personer med funktionsnedsättning. Vidare ska
            staterna skydda och främja förverkligande av rätten till arbete,
            däribland för personer som förvärvar funktionsnedsättning under
            anställning, genom att vidta ändamålsenliga åtgärder, däribland
            lagstiftning.
          </p>
          <p xml:id="i-8cgpLKDRkqb4hTPo7kj8v7">
            Trots att det snart har gått 15 år sedan FN:s konvention om rättigheter
            för personer med funktionsnedsättning trädde i kraft i Sverige
            kvarstår stora brister i hur Sverige lever upp till konventionen,
            inte minst vad gäller rätten till arbete. Bristerna har påtalats
            av såväl den internationella övervakningskommittén som funktionsrättsrörelsen
            i Sverige. Det är hög tid att Sverige vidtar åtgärder för att
            leva upp till konventionen.
          </p>
          <p xml:id="i-F7oWctDXUrMm2dAje5qGPo">
            Att ha ett arbete och egen försörjning stärker individens möjlighet
            att tillgodose andra rättigheter, t.ex. rätt till skälig levnadsstandard,
            bostad och social trygghet. Vänsterpartiet vill förbättra förutsättningarna
            på arbetsmarknaden för personer med funktionsnedsättning och skapa
            ett rymligare, mer inkluderande arbetsliv där den enskilde ges
            möjlighet att få ett jobb utifrån sina förmågor och förutsättningar.
            Det kräver en mängd åtgärder. I denna motion presenterar vi ett
            antal förslag för att stärka rätten till arbete för personer med
            funktionsnedsättning.
          </p>
          <head type="h1" xml:id="i-3b7ZtEsvTqfRt5zCDS3Ay5">
            4 Situationen på arbetsmarknaden för personer med funktionsnedsättning
            – en översikt
          </head>
          <p xml:id="i-NApuMYEwYa7BRpsWhuCVnJ">
            Statistiska centralbyrån (SCB) har undersökt hur situationen
            på arbetsmarknaden ser ut för personer med funktionsnedsättning
            (SCB 2022: Situationen på arbetsmarknaden för personer med funktionsnedsättning).
            Rapportens resultat belyser flera aspekter av deltagande på arbetsmarknaden
            och ger en bra bild av situationen för personer med funktionsnedsättning.
            Här följer en kort sammanfattning av rapportens resultat.
          </p>
          <head type="h2" xml:id="i-4qupxGGRGs5yq8gK737v9E">
            4.1 Personer med funktionsnedsättning
          </head>
          <p xml:id="i-KDSYosjTKMD46aVj8rtGbk">
            Drygt 10 procent av befolkningen i åldern 16–64 år bedöms ha
            en funktionsnedsättning, vilket motsvarar ca 669 000 personer.
            Bland personer med funktionsnedsättning bedömer 71 procent att
            funktionsnedsättningen medför s.k. nedsatt arbetsförmåga. Ungefär
            lika många kvinnor som män har en funktionsnedsättning, men en
            högre andel av kvinnor som har en funktionsnedsättning uppger
            att deras funktionsnedsättning påverkar deras arbetsförmåga i
            någon grad. Andelen som har en funktionsnedsättning är lägre i
            åldersgruppen 30–49 år jämfört med de som är yngre eller äldre.
            Påverkan på arbetsförmågan bland personer med funktionsnedsättning
            är vanligast i åldersgruppen 50–64 år. En lägre andel personer
            med eftergymnasial utbildning har en funktions­nedsättning jämfört
            med personer som har förgymnasial eller gymnasial utbildning.
            Personer med eftergymnasial utbildning uppger i mindre utsträckning
            att deras arbets­förmåga påverkas av en funktionsnedsättning.
            Enligt undersökningen är det en högre andel inrikes födda än utrikes
            födda som har en funktionsnedsättning, 12 procent jämfört med
            8 procent.
          </p>
          <head type="h2" xml:id="i-YNG6h8TFS5fvgzsxEXcDJG">
            4.2 Arbetsmarknaden för personer med funktionsnedsättning
          </head>
          <p xml:id="i-L3hQscK8dNNcmShGaGSK5z">
            Arbetskraften kallas den del av befolkningen som antingen är
            sysselsatta eller arbetslösa. Bland personer med funktionsnedsättning
            tillhör 63 procent arbetskraften och bland personer med funktionsnedsättning
            som påverkar arbetsförmågan tillhör endast 55 procent arbetskraften.
            I den övriga befolkningen mellan 16 och 64 år utan funktionsnedsättning
            är andelen i arbetskraften avsevärt högre, 88 procent. I övriga
            befolkningen är andelen kvinnor i arbetskraften lägre än andelen
            män, men det finns ingen signifikant könsskillnad bland personer
            med funktionsnedsättning.
          </p>
          <p xml:id="i-4wCGqD7ojiwsptAvbhrfTU">
            I befolkningen 16–64 år är drygt 5 miljoner personer sysselsatta.
            Av dessa har ungefär 346 000 personer en funktionsnedsättning.
            Andelen sysselsatta är lägre bland personer med funktionsnedsättning
            än i övriga befolkningen. Bland personer med funktionsnedsättning
            är sysselsättningsgraden 52 procent och bland personer med funktionsnedsättning
            som påverkar arbetsförmågan är den 44 procent. För personer som
            bor i LSS-bostad (LSS, lagen om stöd och service till vissa funktionshindrade)
            är sysselsättningsgraden avsevärt lägre. I denna grupp är endast
            3 procent av kvinnorna och 4 procent av männen sysselsatta.
          </p>
          <p xml:id="i-CTqakVKgp5tDcd7yFm7sYN">
            I den övriga befolkningen är sysselsättningsgraden 81 procent.
            I övriga befolkningen är sysselsättningsgraden bland kvinnor lägre
            än bland män, men sysselsättningsgraden skiljer sig inte signifikant
            mellan kvinnor och män med funktionsnedsättning, med undantag
            för gruppen som har gått i särskolan. I denna grupp är sysselsättningsgraden
            betydligt högre för män än för kvinnor.
          </p>
          <p xml:id="i-ANNZ6rwUkcXhEF27P1Auuz">
            Arbetslösheten bland personer med funktionsnedsättning är betydligt
            högre än i övriga befolkningen. År 2022 var andelen arbetslösa
            bland personer med funktions­nedsättning 17 procent jämfört med
            8 procent i den övriga befolkningen. Även bland personer med funktionsnedsättning
            som påverkar arbetsförmågan är arbetslösheten 2022 högre än i
            övriga befolkningen, 20 procent. Det finns inte några signifikanta
            skillnader mellan män och kvinnor när det gäller arbetslöshet
            varken bland personer med funktionsnedsättning eller i övriga
            befolkningen.
          </p>
          <p xml:id="i-VxEzpEzvy9Lka49zAVVc1k">
            En lägre andel sysselsatta personer med funktionsnedsättning
            arbetar heltid jämfört med sysselsatta i den övriga befolkningen,
            61 procent respektive 82 procent. Andelen som arbetar heltid är
            lägre bland kvinnor än bland män. Det gäller såväl bland personer
            med funktionsnedsättning som i övriga befolkningen.
          </p>
          <p xml:id="i-RLLuVsw6EBqRdHzigi3zAb">
            Andelen anställda är något högre och andelen företagare något
            lägre bland sysselsatta personer med funktionsnedsättning jämfört
            med sysselsatta i den övriga befolkningen. När det gäller anställda,
            och fördelningen mellan tidsbegränsad anställning respektive fast
            anställning, så är det ovanligare bland personer med funktionsnedsättning
            att ha en fast anställning än i övriga befolkningen.
          </p>
          <p xml:id="i-45zc4bD99rPW6TAhQyXCeA">
            Sysselsatta personer med funktionsnedsättning arbetar i ungefär
            samma utsträckning inom offentlig respektive privat sektor som
            den övriga sysselsatta befolkningen. Såväl bland personer med
            funktionsnedsättning som i övriga befolkningen arbetar män i större
            utsträckning inom privat sektor, medan kvinnor i större utsträckning
            arbetar inom kommunal sektor.
          </p>
          <p xml:id="i-RgBRYjiypXrqVukFkTt9YC">
            När det gäller fördelning mellan olika yrkeskategorier, så arbetar
            sysselsatta personer med funktionsnedsättning i högre utsträckning
            i service-, omsorgs- och försäljningsyrken och i yrken inom administration
            och kundtjänst än sysselsatta i den övriga befolkningen. Personer
            med funktionsnedsättning arbetar i mindre utsträckning i yrken
            med krav på fördjupad högskolekompetens och i chefsyrken.
          </p>
          <head type="h2" xml:id="i-7yZHsZMRfMrVHP8MvwKZ4B">
            4.3 Diskriminering i arbetslivet i samband med funktionsnedsättning
          </head>
          <p xml:id="i-CWoz2YtYecYzvxWvnLm5YQ">
            Omkring 32 procent av personer med funktionsnedsättning har någon
            gång utsatts för diskriminering i arbetslivet i samband med sin
            funktionsnedsättning. Bland personer med funktionsnedsättning
            som påverkar arbetsförmågan har 37 procent upplevt någon typ av
            diskriminering jämfört med 20 procent bland dem som har en funktions­nedsättning
            som inte påverkar arbetsförmågan. Den vanligaste typen av diskriminering
            i samband med funktionsnedsättning är att inte ha fått ett jobb
            man sökt trots tillräckliga meriter. Näst vanligast är att ha
            utsatts för mobbning, kränkningar eller trakasserier från chefer
            eller arbetskamrater.
          </p>
          <head type="h1" xml:id="i-NLtpxSQmExWZKLF2JGhfWz">
            5 Förslag för att stärka rätten till arbete för personer med
            funktionsnedsättning
          </head>
          <p xml:id="i-7JJreLn2xgS3XY2ddh4Xqe">
            Många personer med funktionsnedsättning saknar arbete trots att
            de både vill och kan arbeta. Det drabbar såväl individen som samhällsekonomin
            och strider dessutom mot de FN-konventioner som Sverige har ratificerat.
          </p>
          <p xml:id="i-VFDzSidystnwqTDrwYwNne">
            Vänsterpartiet anser att personer med funktionsnedsättning ska
            ha samma rätt till arbete och försörjning som den övriga befolkningen.
            Funktionsnedsatta ska ges möjlighet att bidra till samhället utifrån
            sin arbetsförmåga. För att stärka rätten till arbete för personer
            med funktionsnedsättning krävs en mängd åtgärder på en rad områden.
          </p>
          <p xml:id="i-HVwi3VByn3gZSntJYFf9Kk">
            Funktionsrätt Sverige, som består av ett flertal rikstäckande
            funktionsrättsförbund, har under de senaste åren lagt fram ett
            stort antal förslag som, om de genomförs, skulle stärka rätten
            till arbete för personer med funktionsnedsättning och förbättra
            deras situation på arbetsmarknaden. Förslagen ligger i linje med
            Vänsterpartiets politik på området. I det följande väljer vi att
            lyfta fram några av funktionsrättsrörelsens förslag.
          </p>
          <head type="h2" xml:id="i-APehB1F41WheETqhyrjQz3">
            5.1 Nationell handlingsplan
          </head>
          <p xml:id="i-Hv18MZNvvTr4DMEbXsN5o4">
            Under rätt förutsättningar kan de flesta personer arbeta. Trots
            det förvärvsarbetar personer med funktionsnedsättning i betydligt
            lägre utsträckning än den övriga befolkningen: sysselsättningsgraden
            är avsevärt lägre och arbetslösheten är avsevärt högre. Mönstret
            förblir detsamma oavsett konjunkturläge. Det är en oacceptabel
            situation. Frågorna som behöver lösas spänner över flera fält.
            För att bryta mönstret och vända utvecklingen behöver det vidtas
            åtgärder inom en mängd områden. Staten bör ta ett samlat grepp,
            sätta upp tydliga mål och genomföra riktade åtgärder.
          </p>
          <p xml:id="i-HXtMgbTdDKMMbuvKcLDEeS">
            2017 fattade riksdagen beslut om ett nytt nationellt mål och
            en ny inriktning för genomförandet av funktionshinderspolitiken.
            Det nationella målet för funktions­hinderspolitiken är att ”med
            FN:s konvention om rättigheter för personer med funktionsnedsättning
            som utgångspunkt, uppnå jämlikhet i levnadsvillkor och full delaktighet
            för personer med funktionsnedsättning i ett samhälle med mångfald
            som grund”. För att nå det nationella målet ska genomförandet
            av funktionshinderspolitiken inriktas mot fyra områden: i) principen
            om universell utformning, ii) befintliga brister i tillgängligheten,
            iii) individuella stöd och lösningar för individens självständighet,
            och iv) att förebygga och motverka diskriminering. I propositionen
            presenterades ett antal åtgärder som syftar till att bidra till
            det nya nationella målet. Åtgärderna återfinns inom politikområden
            som anses vara av särskild betydelse för att nå det nationella
            målet inom funktionshinderspolitiken, däribland arbetsmarknad
            (prop. 2016/17:188).
          </p>
          <p xml:id="i-LwVRhpEF1BQE21GyLgpDxc">
            Vänsterpartiet stod bakom propositionen men kan konstatera att
            de åtgärder som föreslogs inom arbetsmarknadsområdet inte var
            tillräckliga för att stärka funktions­nedsattas rätt till arbete.
            För att minska arbetslösheten och öka sysselsättningen för personer
            med funktionsnedsättning krävs ytterligare åtgärder. Funktionsrätt
            Sverige har föreslagit att regeringen bör ta fram en nationell
            handlingsplan med mål och åtgärder för att höja sysselsättningsgraden
            i nivå med övriga befolkningen (Funktionsrätt Sverige 2022: Hur
            kan alla få plats i arbetslivet? Rapport inför valet 2022; Funktionsrätt
            Sverige 2023: Skrivelse till regeringen 2023-05-09). Vänsterpartiet
            anser att det är ett bra förslag. Givet hur situationen på arbetsmarknaden
            för personer med funktions­nedsättning ser ut är det befogat med
            en nationell handlingsplan i enlighet med funktionsrättsrörelsens
            förslag.
          </p>
          <p xml:id="i-SnedSm7qiWNC3nW15grcky">
            Regeringen bör ta fram en nationell handlingsplan med mål och
            åtgärder för att höja sysselsättningsgraden i nivå med övriga
            befolkningens. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-LoXb7jZStm3gneQodJvvvT">
            5.2 Arbetsförmedlingen
          </head>
          <p xml:id="i-PvwZMadW5FqS6gF1LjKxWN">
            Arbetsförmedlingen har en central roll för svensk arbetsmarknadspolitik.
            Myndighetens uppgifter framgår av förordningen (2022:811) med
            instruktion för Arbetsförmedlingen. Till myndighetens viktigaste
            uppgifter hör att stödja personer med funktionsnedsättning. Enligt
            förordningen ska Arbetsförmedlingen verka för att förbättra arbetsmarknads­situationen
            för personer som har en funktionsnedsättning och upprätthålla
            egen kompetens och verksamhet för att stödja personer med en funktionsnedsättning
            som medför nedsatt arbetsförmåga att få eller behålla ett arbete.
            Vidare har myndigheten inom arbetsmarknadspolitiken ett samlat
            ansvar, sektorsansvar, för frågor som rör möjligheterna för personer
            med funktionsnedsättning att få och behålla ett arbete. Myndigheten
            ska inom ramen för detta ansvar vara samordnande, stödjande och
            pådrivande i förhållande till övriga berörda parter (7 § SFS 2022:811).
            I förordningen (2017:462) om särskilda insatser för personer med
            funktionsnedsättning som medför nedsatt arbetsförmåga listas en
            mängd särskilda insatser som myndigheten ska bistå målgruppen
            med.
          </p>
          <p xml:id="i-Uabr2yDCidHiwCS9u933XC">
            Regelverket är således tydligt: Arbetsförmedlingen ska stödja
            personer med funktionsnedsättning att få eller behålla ett arbete
            och för detta ska myndigheten tillhandahålla en mängd insatser.
            Trots detta står en stor andel av personer med funktionsnedsättning
            utanför arbetsmarknaden. De omfattande förändringar som Arbetsförmedlingen
            har genomgått de senaste åren har kraftigt försämrat myndighetens
            förmåga att erbjuda stöd för personer med funktionsnedsättning.
            Enligt funktions­rättsrörelsen behöver en mängd åtgärder vidtas
            för att förbättra Arbetsförmedlingens arbete med funktionsnedsatta.
          </p>
          <head type="h3" xml:id="i-HXuKHuErmmPgiPT39HDVFE">
            5.2.1 Granska reformeringen och förändringarna av Arbetsförmedlingen
          </head>
          <p xml:id="i-C68f5gSpPvSexyX2qH5GoF">
            De senaste åren har Arbetsförmedlingen genomgått tre stora förändringar.
            För det första har myndigheten genomgått en omfattande digitalisering.
            I dag sker merparten av myndighetens service digitalt. För det
            andra har omfattande nedskärningar genomförts. 4 500 personer
            har sagts upp och antalet bemannade kontor har halverats. För
            det tredje har myndigheten genomgått en omfattande reformering
            som inneburit att centrala delar av myndighetens verksamhet privatiserats.
            Fristående aktörer har i huvudsak övertagit uppdraget att, via
            upphandling, rusta arbetssökande och matcha dem till lediga jobb.
          </p>
          <p xml:id="i-WBEXk6zH7jMnRy6AsdJecQ">
            Förändringarna inom Arbetsförmedlingen – digitaliseringen, nedskärningarna
            och reformeringen – har påverkat arbetssökande med funktionsnedsättning
            mycket negativt. Digitaliseringen har gjort det svårt för många
            personer med funktionsnedsättning att komma i kontakt med och
            få stöd av Arbetsförmedlingen. Den huvudsakliga kontakt­vägen
            till myndigheten är via digitala lösningar, vilket många med funktionsnedsättning
            har svårt att klara. Nedskärningarna har påverkat Arbetsförmedlingens
            förmåga att erbjuda stöd till personer med funktionsnedsättning.
            Antalet specialiserade handläggare med inriktning mot målgruppen
            har minskat med 40 procent sedan 2018. Det gäller bl.a. arbetsterapeuter,
            psykologer, socialkonsulenter, SIUS-konsulenter och i viss mån
            även audionomer och synspecialister. Reformeringen har medfört
            att Arbetsförmedlingen inte i samma utsträckning som tidigare
            nyttjar insatserna enligt förordningen (2017:462) om särskilda
            insatser för personer med funktionsnedsättning som medför nedsatt
            arbets­förmåga. Exempelvis har placeringen för arbetsträning och
            förstärkt arbetsträning hos idéburna organisationer, såsom arbetsintegrerade
            sociala företag, minskat – trots mycket goda erfarenheter. Från
            och med den 1 oktober 2023 kommer i första hand upphandlade tjänster
            att användas, vilket i praktiken innebär att uppdragen går till
            kommersiella företag (s.k. privata utförare). Sammantaget har
            förändringarna inom Arbets­förmedlingen påverkat personer med
            funktionsnedsättning mycket negativt: De har svårare att komma
            i kontakt med och få stöd av myndigheten, de får inte det stöd
            de har rätt till och de erbjuds insatser som inte är anpassade
            för målgruppen.
          </p>
          <p xml:id="i-7TR3mBSzM7CgP3si7a36Gr">
            I juni 2022 lämnade Funktionsrätt Sverige in en hemställan till
            Riksrevisionen med krav på att Riksrevisionen bör granska reformeringen
            av Arbetsförmedlingen och hur den påverkar situationen och möjligheterna
            för personer med funktionsnedsättning. Enligt Funktionsrätt Sverige
            bör Riksrevisionen också granska hur reformeringen och förändringarna
            av Arbetsförmedlingen överensstämmer med svensk lag, Arbets­förmedlingens
            instruktioner och FN:s konvention om rättigheter för personer
            med funktionsnedsättning (Funktionsrättsrörelsens hemställan till
            Riksrevisionen 2022-06-30). Vänsterpartiet delar funktionsrättsrörelsens
            uppfattning. Vi kan dock konstatera att Riksrevisionen ännu inte
            inlett någon granskning av Arbetsförmedlingen i enlighet med Funktionsrätt
            Sveriges hemställan. Vi väljer därför att lyfta frågan i riksdagen
            och rikta en uppmaning till regeringen.
          </p>
          <p xml:id="i-A5Rfa4FmmNHXN321CDdXNd">
            Regeringen bör tillsätta en utredning med uppdrag att granska
            hur reformeringen och förändringarna av Arbetsförmedlingen dels
            påverkar situationen och möjligheterna för personer med funktionsnedsättning,
            dels överensstämmer med svensk lag, Arbets­förmedlingens instruktioner
            och FN:s konvention om rättigheter för personer med funktionsnedsättning.
            Detta bör riksdagen ställa sig bakom och ge regeringen till känna.
          </p>
          <head type="h3" xml:id="i-DBUdbYDpuiPr7p4yJ8WJCG">
            5.2.2 Snabb identifiering och tillgång till stöd
          </head>
          <p xml:id="i-PXKhV3zv4QqjYNAVijAVwm">
            En snabb tillgång till adekvat stöd, såsom en SIUS-konsulent
            (stödperson med särskild kompetens i introduktionsmetodik), anställning
            med lönebidrag eller arbetshjälpmedel kan vara avgörande för att
            en person med funktionsnedsättning ska kunna få eller behålla
            en plats i arbetslivet. När stöd dröjer eller uteblir ökar risken
            för arbetslöshet, sjukskrivning, sjukersättning eller daglig verksamhet
            – trots att personen har förutsättningar att arbeta. Det drabbar
            såväl individen som samhället.
          </p>
          <p xml:id="i-7PPEQodVQiJTxQHnmPuoMX">
            För att kunna ta del av det särskilda stödet som är avsett för
            personer med funktions­nedsättning behöver den arbetssökande få
            en s.k. funktionshinderskod registrerad. Enligt en rapport från
            Arbetsförmedlingen tar det i genomsnitt 311 dagar att få en sådan
            kod registrerad (Arbetsförmedlingen 2022: Förekomst av funktionsnedsättning
            som medför nedsatt arbetsförmåga. Återrapport om att åstadkomma
            väl fungerande bedömningar). Arbetsförmedlingens statistik för
            2023 visar på ännu längre genomsnitts­tider: 350 dagar för män
            och omkring 380 dagar för kvinnor (Arbetslivsinriktat dialogforum
            2023-04-24). Efter registrering av funktionshinderskod kan väntan
            fortsätta. Enligt Funktionsrätt Sverige kan det dröja flera månader
            innan Arbets­förmedlingen fattar beslut om lönebidrag, vilket
            kan leda till att jobbchansen försvinner. Ett annat problem i
            sammanhanget är de långa ledtiderna och den krångliga processen
            kring arbetshjälpmedel. Dels är det inte möjligt att prova ut
            ett arbetshjälpmedel innan en anställning är aktuell, dels nekas
            många personer med funktionsnedsättning arbetshjälpmedel med motiveringen
            att stödet även behövs på fritiden. Ett ytterligare problem i
            sammanhanget är att ansvaret för arbetshjälpmedel är uppdelat
            mellan Arbetsförmedlingen och Försäkringskassan. Det leder till
            krångel, splittrad kompetens och att personer som behöver stöd
            ibland bollas mellan myndigheterna. Sammantaget bidrar detta till
            att många personer med funktionsnedsättning inte kommer in på
            arbetsmarknaden.
          </p>
          <p xml:id="i-39fYxA1XtCwMqgACfURhjP">
            Funktionsrättsrörelsen har föreslagit att regeringen bör ge Arbetsförmedlingen
            tydliga direktiv om att funktionsnedsättning ska identifieras
            tidigt och att stöd utifrån behov ska ges skyndsamt. De föreslår
            vidare att arbetshjälpmedel ska kunna provas ut före en anställning
            och erbjudas skyndsamt till såväl arbetssökande som personer som
            redan har ett arbete (Funktionsrätt Sverige 2023: Skrivelse till
            regeringen 2023-05-09). Vänsterpartiet delar funktionsrättsrörelsens
            uppfattning.
          </p>
          <p xml:id="i-5B7sTY9CJrxA76RVpAXxQm">
            Regeringen bör ge Arbetsförmedlingen tydliga direktiv om att
            funktionsnedsättning ska identifieras tidigt, att stöd utifrån
            behov ska ges skyndsamt och att arbetshjälpmedel ska kunna provas
            ut före en anställning och erbjudas skyndsamt till såväl arbetssökande
            som personer som redan har ett arbete. Detta bör riksdagen ställa
            sig bakom och ge regeringen till känna.
          </p>
          <p xml:id="i-MxGtCTHeLTMmxizXBmxuhc">
            Funktionsrättsrörelsen har även föreslagit att Arbetsförmedlingen
            bör ha ansvar för allt arbetslivsinriktat stöd för personer med
            funktionsnedsättning, såsom arbets­hjälpmedel. Därmed skulle man
            undvika de problem som nuvarande situation innebär, där ansvaret
            är uppdelat mellan Arbetsförmedlingen och Försäkringskassan. Vänsterpartiet
            anser att det är ett bra förslag.
          </p>
          <p xml:id="i-TtEJVvgY7T8FzF9jSZowRr">
            Arbetsförmedlingen bör ha ansvar för allt arbetslivsinriktat
            stöd för personer med funktionsnedsättning, såsom arbetshjälpmedel.
            Detta bör riksdagen ställa sig bakom och ge regeringen till känna.
          </p>
          <head type="h3" xml:id="i-9zxfyp2wtoJ4VXknBaiVqm">
            5.2.3 Personligt stöd
          </head>
          <p xml:id="i-CMWfMW7dWkZvtdxymZ4t7e">
            Arbetsförmedlingens nya digitaliserade arbetsformer och förändrade
            ärendehantering har gjort det svårare för personer med funktionsnedsättning
            att komma i kontakt med och få stöd av myndigheten. Det visar
            utredningar från såväl Arbetsförmedlingen som Myndigheten för
            delaktighet. Digitaliseringen av många av Arbetsförmedlingens
            tjänster är bra och nödvändig, men det måste finnas fungerande
            alternativ för dem som saknar förutsättningar att hantera icke-anpassade
            och tillgängliga digitala processer och driva sitt ärende på egen
            hand. Många personer med funktionsnedsättning behöver en personlig
            kontakt som kan stödja i såväl inskrivning som den fortsatta processen
            inom myndigheten.
          </p>
          <p xml:id="i-VS12J2NsgDa1xw25o8kTjM">
            Personer som inte kan skriva in sig digitalt på Arbetsförmedlingen
            hänvisas i dag till de s.k. servicekontoren som i många fall ersatt
            Arbetsförmedlingen på orter där myndigheten tidigare hade ett
            kontor. Servicekontoren saknar dock den kompetens som handläggarna
            på Arbetsförmedlingen besitter. Rimligen bör Arbetsförmedlingen
            kunna erbjuda personligt stöd för personer med funktionsnedsättning.
          </p>
          <p xml:id="i-54xsDiF4SQ3ukWhziwhQ8h">
            Funktionsrättsrörelsen har föreslagit att regeringen bör ge tydliga
            direktiv till och förutsättningar för Arbetsförmedlingen att erbjuda
            personer med funktionsnedsättning ett personligt stöd samt säkra
            att samtliga arbetssökande ska kunna skriva in sig hos myndigheten
            (Funktionsrätt Sverige 2023: Skrivelse till regeringen 2023-05-09).
            Vänsterpartiet delar funktionsrättsrörelsens uppfattning.
          </p>
          <p xml:id="i-F6YeZocDgtz7NJw6FTfuvb">
            Regeringen bör ge tydliga direktiv till och förutsättningar för
            Arbetsförmedlingen att erbjuda personer med funktionsnedsättning
            ett personligt stöd samt säkra att samtliga arbetssökande ska
            kunna skriva in sig hos myndigheten. Detta bör riksdagen ställa
            sig bakom och ge regeringen till känna.
          </p>
          <head type="h3" xml:id="i-F7DaZCns2TQSXcv8vc44zQ">
            5.2.4 Fler specialister och personella resurser
          </head>
          <p xml:id="i-SH6RAFuGqFDdsfXNCkCCJy">
            Det stöd som Arbetsförmedlingens psykologer, arbetsterapeuter,
            audionomer, synspecialister, SIUS-konsulenter och andra specialister
            bidrar med är avgörande för funktionsnedsattas möjlighet att komma
            in på arbetsmarknaden. Sedan 2018 har antalet specialister minskat
            med 40 procent – ett resultat av de nedskärningar som myndigheten
            genomförde till följd av M/KD-budgeten för 2019 och det faktum
            att efterföljande budgetar inte har tillfört tillräckligt med
            resurser till Arbetsförmedlingen. Den kraftiga minskningen av
            medarbetare med specialistkompetens inom Arbetsförmedlingen har
            inneburit försämringar för personer med funktionsnedsättning i
            form av sämre stöd och färre insatser. I stället för att få en
            chans på den ordinarie arbetsmarknaden hänvisas allt fler personer
            med funktionsnedsättning till daglig verksamhet – trots att de,
            med rätt stöd och insatser, skulle kunna komma in i det ordinarie
            arbetslivet. Det är inte rimligt.
          </p>
          <p xml:id="i-TD7jts2uMea6PjXLPPaWHa">
            Funktionsrättsrörelsen har föreslagit att Arbetsförmedlingen
            bör få öronmärkta resurser för att kunna anställa fler specialister
            och handläggare i syfte att säkerställa att personer med funktionsnedsättning
            ges adekvat stöd (Funktionsrätt Sverige 2023: Skrivelse till regeringen
            2023-05-09). Vänsterpartiet anser att det är ett bra förslag.
          </p>
          <p xml:id="i-JceMcpVd73z1U5erPSruQq">
            Arbetsförmedlingen bör få öronmärkta resurser för att kunna anställa
            fler specialister och handläggare i syfte att säkerställa att
            personer med funktionsnedsättning ges adekvat stöd. Detta bör
            riksdagen ställa sig bakom och ge regeringen till känna.
          </p>
          <head type="h3" xml:id="i-2STDZhb1RzwH9yM7nSnT7N">
            5.2.5 Säkerställ de upphandlade stöden till personer med funktionsnedsättning
          </head>
          <p xml:id="i-QyvYxGL5tZj6Yzk3pJkiXZ">
            Reformeringen av Arbetsförmedlingen innebär att myndigheten ska
            upphandla arbetsmarknadstjänster av s.k. externa aktörer. Arbetsmarknadstjänster
            som riktar sig till personer med funktionsnedsättning som står
            långt från arbetsmarknaden kräver specialistkompetens och tillräckliga
            resurser. Den aktör som tillhandahåller tjänsten behöver kunna
            ge ett intensivt, ihållande och individuellt utformat stöd. För
            att kunna leverera det behöver myndigheten i sina upphandlingar
            ställa tydliga och höga krav på kvalitet och kompetens. Eftersom
            dessa tjänster ofta är resurskrävande, är inte lägsta pris lämpligt
            som utvärderingsgrund då det riskerar att urholka stödens kvalitet
            och locka till sig mindre kvalificerade aktörer.
          </p>
          <p xml:id="i-GmJgk2TrtqbBNTyv8iQYgt">
            Trots det har låga trösklar, lottning och lägsta-pris-utvärdering
            tillåtits förekomma i Arbetsförmedlingens upphandlingar av arbetsmarknadstjänster
            för funktionsnedsatta, t.ex. vid upphandlingen av Individuellt
            pedagogiskt stöd vid utbildning (IPSU) och Steg till arbete (Funktionsrätt
            Sverige 2022: Skrivelse till Arbetsförmedlingen angående offentlig
            upphandling 2022-11-28). Det är mycket anmärkningsvärt.
          </p>
          <p xml:id="i-Ap3EsxooeMEGNNeM9tC9be">
            Funktionsrättsrörelsen befarar att detta kommer att leda till
            försämrad kvalitet i stödet till personer med funktionsnedsättning.
            På sikt riskerar det att slå ut kvalitets­leverantörer som i dag
            utför insatser med goda resultat för målgruppen, exempelvis aktörer
            som erbjuder tjänster som bygger på metoden Supported Employment
            <ref target="i-JK4XqLkQ9yHQayAT9XggCY">
              [1]
            </ref>
          </p>
          <p xml:id="i-2pekYqiBoeZn4eGL22sBfY">
            Funktionsrättsrörelsen vill att regeringen säkerställer att arbetsmarknadstjänster
            för personer med funktionsnedsättning som Arbetsförmedlingen upphandlar
            från externa aktörer kvalitetssäkras (Funktionsrätt Sverige 2023:
            Skrivelse till regeringen 2023‑05‑09). Vänsterpartiet delar funktionsrättsrörelsens
            uppfattning.
          </p>
          <p xml:id="i-9DJS118bL25JvLgbRytSSc">
            Regeringen bör säkerställa att de arbetsmarknadstjänster för
            personer med funktions­nedsättning som Arbetsförmedlingen upphandlar
            från externa aktörer kvalitetssäkras. Detta bör riksdagen ställa
            sig bakom och ge regeringen till känna.
          </p>
          <p xml:id="i-M4kyj9expUKTLUetokzab2">
            Funktionsrättsrörelsen vill vidare att regeringen uppdrar åt
            Arbetsförmedlingen att satsa på tjänster för personer med funktionsnedsättning
            där det finns evidens för goda resultat, bl.a. tjänster som bygger
            på metoden Supported Employment och insatser där flera aktörer
            samarbetar för att ge individen ett sammanhållet stöd (Funktionsrätt
            Sverige 2023: Skrivelse till regeringen 2023-05-09). Vänsterpartiet
            anser att det är ett bra förslag.
          </p>
          <p xml:id="i-7u4AdXMrBfji1xmmv2jw7a">
            Regeringen bör ge Arbetsförmedlingen i uppdrag att satsa på arbetsmarknadstjänster
            för personer med funktionsnedsättning där det finns evidens för
            goda resultat, däribland tjänster som bygger på metoden Supported
            Employment och insatser där flera aktörer samarbetar för att ge
            individen ett sammanhållet stöd. Detta bör riksdagen ställa sig
            bakom och ge regeringen till känna.
          </p>
          <head type="h3" xml:id="i-QHrj2xC1Q3jsknefCBcmV6">
            5.2.6 Avskaffa termen ”nedsatt arbetsförmåga”
          </head>
          <p xml:id="i-QoGB7ezq1NmYvvh4iMyY8y">
            När en person med funktionsnedsättning skrivs in som arbetssökande
            på Arbets­förmedlingen gör myndigheten en utredning. Därefter
            gör myndigheten en bedömning om funktionsnedsättningen medför
            ”nedsatt arbetsförmåga”. Syftet med detta är att den arbetssökande
            dels ska få adekvat stöd i processen med att söka arbete, dels
            ska få tillgång till de insatser och program som är reserverade
            för målgruppen.
          </p>
          <p xml:id="i-13q3QzABdqrpbuvhQuVPkY">
            Funktionsrättsrörelsen har länge riktat kritik mot termen ”nedsatt
            arbetsförmåga” inom arbetsmarknadspolitiken. Enligt funktionsrättsrörelsen
            är termen inte konstruktiv. För det första sänder termen fel signaler
            om en arbetssökandes kapacitet eftersom begreppet fokuserar på
            begränsningar i stället för förmågor. För det andra upplevs termen
            som nedsättande av många personer med funktionsnedsättning. För
            det tredje är termen missvisande då många, med rätt hjälpmedel,
            stöd och anpassningar, kan prestera en fullgod arbetsinsats. Sammantaget
            försvårar termen ”nedsatt arbetsförmåga” möjligheten för personer
            med funktionsnedsättning att komma in på arbetsmarknaden och avancera
            till mer ansvarsfulla tjänster.
          </p>
          <p xml:id="i-Pt7DdmjzwcMbMLX5w59hTT">
            I regleringsbrevet för 2018 fick Arbetsförmedlingen i uppdrag
            att ”utreda om termen nedsatt arbetsförmåga, så som den används
            i arbetsmarknadspolitiken, påverkar de personer som berörs och
            i så fall på vilket sätt. Om behov finns bör förslag lämnas på
            ett alternativt språkbruk och konsekvenserna av en eventuell förändring
            belysas” (Arbetsmarknadsdepartementet 2017: Regleringsbrev för
            budgetåret 2018 avseende Arbetsförmedlingen, s. 6).
          </p>
          <p xml:id="i-DTZa7vE4T1ESXopwMek8Ts">
            I Arbetsförmedlingens återrapportering till regeringen gör myndigheten
            bedömningen att termen ”nedsatt arbetsförmåga” i en del fall har
            en negativ påverkan på personer som är direkt berörda, att termen
            kan ha en negativ påverkan på den allmänna bilden av personer
            med funktionsnedsättning samt att termen är generalise­rande och
            att den fokuserar för mycket på begränsningar. Arbetsförmedlingen
            gör bedömningen att det behövs ett nytt språkbruk och föreslår
            att termen nedsatt arbetsförmåga avskaffas (Arbetsförmedlingen
            2018: Översyn av termen nedsatt arbetsförmåga. Återrapportering
            enligt Arbetsförmedlingens regleringsbrev).
          </p>
          <p xml:id="i-NvPmbARfNWgMkTZuDJrw9h">
            Trots att Arbetsförmedlingen har föreslagit att termen ”nedsatt
            arbetsförmåga” ska avskaffas har det ännu inte skett. Funktionsrättsrörelsen
            har föreslagit att regeringen bör gå vidare med Arbetsförmedlingens
            förslag att avskaffa termen ”nedsatt arbetsförmåga” inom arbetsmarknadspolitiken
            (Funktionsrätt Sverige 2023: Skrivelse till regeringen 2023-05-09).
            Vänsterpartiet delar denna uppfattning.
          </p>
          <p xml:id="i-Aju5DLhrfFC2gGYRg3oQKW">
            Regeringen bör gå vidare med Arbetsförmedlingens förslag att
            avskaffa termen ”nedsatt arbetsförmåga” inom arbetsmarknadspolitiken.
            Detta bör riksdagen ställa sig bakom och ge regeringen till känna.
          </p>
          <head type="h3" xml:id="i-HkmL3sqVdsk2BhRM2n5evw">
            5.2.7 Utveckla och förbättra stödet till arbetsgivare som anställer
            personer med funktionsnedsättning
          </head>
          <p xml:id="i-9Yp39PEsD1Z3uvhFf2NPkE">
            En bidragande orsak till den höga arbetslösheten bland personer
            med funktions­nedsättning är arbetsgivarnas förhållningssätt till
            målgruppen. I attitydundersökningar säger sig arbetsgivare vara
            positiva till att anställa personer med funktionsnedsättning.
            Samtidigt upplever många arbetsgivare en osäkerhet inför att anställa
            personer ur målgruppen. Dels saknar många arbetsgivare kunskap
            om funktionsnedsättningar, dels finns en oro hos många arbetsgivare
            att anställning av personer med funktions­nedsättning är förknippad
            med kostnader. Sammantaget bidrar detta till att många arbetsgivare
            väljer att inte anställa personer med funktionsnedsättning. Forskning
            visar att arbetsgivare efterfrågar bättre stöd vid matchning och
            anställning av personer med funktionsnedsättning (Johanna Gustafsson
            2013: Arbetsgivares perspektiv på att anställa personer med funktionsnedsättning).
          </p>
          <p xml:id="i-5CYzfCgMBavUAupgPL7wss">
            I framgångsrika evidensbaserade metoder, såsom Supported Employment,
            är långsiktigt individuellt stöd till både arbetssökande och arbetsgivare
            viktiga delar. Enligt funktionsrättsrörelsen finns det brister
            i det stöd som arbetsgivare erbjuds via Arbetsförmedlingen. För
            det första ger enbart vissa insatser ett långsiktigt individuellt
            stöd för såväl arbetssökande som arbetsgivare. För det andra har
            potentiella arbetsgivare svårt att komma i kontakt med Arbetsförmedlingen.
            För det tredje är informationen till arbetsgivare vad gäller möjligheten
            att få bidrag till arbetshjälpmedel och eventuella anpassningskostnader
            bristfällig. Sammantaget försvårar det möjligheten för personer
            med funktionsnedsättning att få jobb.
          </p>
          <p xml:id="i-Jjhc6XA195tADR5SeBfFEc">
            Funktionsrättsrörelsen har föreslagit att den förordning som
            reglerar stöd för personer med funktionsnedsättning bör ses över
            med utgångspunkt i forskning om framgångsfaktorer avseende anställningar
            för personer med funktionsnedsättning. Syftet med översynen är
            att förbättra och utveckla stödet till arbetsgivare som anställer
            personer med funktionsnedsättning (Funktionsrätt Sverige 2023:
            Skrivelse till regeringen 2023-05-09). Vänsterpartiet anser att
            det är ett bra förslag.
          </p>
          <p xml:id="i-UDfVL7jMaopV2JSMRfQsQ3">
            Förordningen (2017:462) om särskilda insatser för personer med
            funktions­nedsättning som medför nedsatt arbetsförmåga bör ses
            över i syfte att utveckla och förbättra stödet till arbetsgivare
            som anställer personer med funktionsnedsättning. Detta bör riksdagen
            ställa sig bakom och ge regeringen till känna.
          </p>
          <head type="h3" xml:id="i-XQxStC7b29u2J3GbTC9nva">
            5.2.8 Samarbete med funktionsrättsrörelsen
          </head>
          <p xml:id="i-FJvSu7avnmYSB7fFvxbikp">
            Funktionsrättsrörelsen har bred kunskap om vilka behov deras
            medlemmar har och vilka åtgärder som är lämpliga för målgruppen.
            Denna kunskap bör tas till vara i framtagandet av arbetsmarknadsåtgärder
            för personer med funktionsnedsättning. Det sker inte i dag. Därmed
            går viktig kunskap förlorad och Arbetsförmedlingen riskerar att
            satsa på åtgärder som inte är anpassade för målgruppen. Funktionsrättsrörelsen
            har föreslagit att Arbetsförmedlingen bör få ett uttryckligt uppdrag
            att samarbeta med funktions­rättsrörelsen i framtagandet av arbetsmarknadsåtgärder
            för målgrupper med olika funktionsnedsättningar (Funktionsrättsrörelsen
            2022: Reformera Arbetsförmedlingen så att även de med störst utmaningar
            får ett fungerande stöd). Vänsterpartiet delar funktionsrättsrörelsens
            uppfattning.
          </p>
          <p xml:id="i-EDZbm6qbL7PfPxJmo6mZQ2">
            Regeringen bör ge Arbetsförmedlingen i uppdrag att samarbeta
            med funktions­rättsrörelsen i framtagandet av arbetsmarknadsåtgärder
            för målgrupper med olika funktionsnedsättningar. Detta bör riksdagen
            ställa sig bakom och ge regeringen till känna.
          </p>
          <head type="h2" xml:id="i-PAJUcBZZvew7TWsmbSgnAj">
            5.3 Arbetsmarknadspolitik
          </head>
          <p xml:id="i-NMYyzrpkA9czdyVFx8eHti">
            Arbetsmarknadspolitiken för personer med funktionsnedsättning
            är kraftigt eftersatt. Sedan 1980, då lönebidraget infördes och
            Samhall grundades, har inga reformer av större betydelse för målgruppen
            genomförts. Olika regeringar, oavsett politisk färg, har i bästa
            fall höjt anslagen i statsbudgeten men med begränsat resultat
            för personer med funktionsnedsättning. Sysselsättningsgraden i
            målgruppen är betydligt lägre än i den övriga befolkningen – oavsett
            konjunkturläge. Det är hög tid att se över arbets­marknadspolitiken
            för personer med funktionsnedsättning.
          </p>
          <p xml:id="i-Rh8yC4sWqwBEeq7FQZ7YPq">
            I juni 2021 överlämnade funktionsrättsrörelsen ett 73-punktsprogram
            till dåvarande arbetsmarknadsminister Eva Nordmark (S). Programmet
            innehöll 73 konkreta förslag på åtgärder för att ge personer med
            funktionsnedsättning bättre förutsättningar på arbets­marknaden,
            däribland en ny inriktning för arbetsmarknadspolitiken.
          </p>
          <p xml:id="i-7LJDyDecULhr7ZrmCJr5UZ">
            Enligt funktionsrättsrörelsen är de arbetsmarknadspolitiska stöd
            som finns för personer med funktionsnedsättning varken tillräckliga
            eller träffsäkra. Stöden behöver uppdateras utifrån de faktiska
            behov som finns hos arbetssökande och på arbets­marknaden, men
            också följa befintlig forskning (Funktionsrättsrörelsen 2021:
            Nödvändiga arbetsmarknadsreformer – funktionsrättsrörelsens 73-punktsprogram).
            Liknande förslag återfinns i rapporten Hur kan alla få plats i
            arbetslivet? som Funktionsrätt Sverige presenterade inför valet
            2022. Vänsterpartiet delar funktions­rättsrörelsens uppfattning
            och väljer här att lyfta fram några av deras förslag på området.
          </p>
          <head type="h3" xml:id="i-LadoKid5ddY2pgjxWfqTBf">
            5.3.1 Utforma stöd utifrån hela mångfalden av funktionsnedsättningar
          </head>
          <p xml:id="i-As2UpQNvER3YrMVn7PBzBQ">
            Personer med funktionsnedsättning är ingen homogen grupp. Behoven
            varierar kraftigt beroende på vilken typ av funktionsnedsättning
            en person har och vilka individuella egenskaper och förutsättningar
            varje individ bär på. Utformningen av arbetsmarknads­politiska
            stödinsatser och tjänster bör därför ske utifrån hela bredden
            av behov. Faktorer som visat sig framgångsrika är bl.a. ett individuellt
            och personnära stöd som varar så länge som det behövs och som
            även riktar sig till arbetsgivare. De långsiktiga stöden behöver
            också ges i samverkan med andra insatser.
          </p>
          <p xml:id="i-2tVt5GahJ7gNMVTB5XYTDo">
            De arbetsmarknadspolitiska stöden för personer med funktionsnedsättning
            bör reformeras och utformas utifrån hela mångfalden av funktionsnedsättningar
            i syfte att säkerställa ett individuellt, adekvat och långsiktigt
            stöd. Detta bör riksdagen ställa sig bakom och ge regeringen till
            känna.
          </p>
          <head type="h3" xml:id="i-M97zz3q5neUvJYH1XY9DQV">
            5.3.2 Säkerställ att stöden kommer målgruppen till del
          </head>
          <p xml:id="i-55vpEvRMa89eBr9k9TfBzA">
            Trots stora behov av insatser har Arbetsförmedlingen under flera
            år lämnat tillbaka miljarder till staten i outnyttjade medel som
            varit avsedda för insatser till personer med funktionsnedsättning.
            2022 lämnade myndigheten tillbaka 14,1 miljarder kronor varav
            en del var avsedda för bl.a. lönebidrag. Det är inte rimligt att
            statens riktade resurser – år efter år – aldrig når fram till
            den målgrupp som pengarna är avsedda för. De medel som avsätts
            i statsbudgeten för arbetsmarknadspolitiska stöd till personer
            med funktionsnedsättning måste komma målgruppen till del.
          </p>
          <p xml:id="i-GwJz2Fj6Pj4QKViUoKGRjk">
            Regeringen bör säkerställa att de medel som avsätts i statsbudgeten
            för arbets­marknadspolitiska stöd till personer med funktionsnedsättning
            kommer målgruppen till del. Detta bör riksdagen ställa sig bakom
            och ge regeringen till känna.
          </p>
          <head type="h3" xml:id="i-G8c2v9aF3wWL3U3GjTwH2f">
            5.3.3 Följ stöden på individnivå
          </head>
          <p xml:id="i-RWgFhKvEWd3MnKqHkAbkFa">
            För att dels kunna bedöma vilka stöd och insatser som fungerar,
            dels kunna utröna hur stor del av de anslagna medlen som de facto
            kommer målgruppen till del krävs utvärdering och uppföljning.
            Det förutsätter i sin tur att man kan följa stöden på individnivå.
            Det sker inte i dag.
          </p>
          <p xml:id="i-A7sRD3nqQPSXY6Th9tYkvg">
            Regeringen bör säkerställa att de arbetsmarknadspolitiska stöden
            för personer med funktionsnedsättning går att följa på individnivå.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-6XckqgJWTdiDtVFHCJDAgQ">
            5.4 Övergång från daglig verksamhet till arbete
          </head>
          <p xml:id="i-LwrSGWV7d7rCmQPDxGUMh8">
            Av förarbetena till LSS framgår att målet för den dagliga verksamheten
            bör vara att utveckla människors möjligheter till förvärvsarbete
            på kortare eller längre sikt. Trots detta har ingen ordentlig
            kartläggning gjorts med syfte att ta fram tillförlitlig statistik
            om hur många personer med insatsen daglig verksamhet som kan vara
            aktuella för t.ex. en anställning med lönebidrag. I olika sammanhang
            har man dock kunnat läsa att det handlar om allt från 10 till
            30 procent av deltagarna.
          </p>
          <p xml:id="i-NT55tWZcbY7FqpgsdAActg">
            I dag har 40 100 personer insatsen daglig verksamhet enligt LSS,
            vilket innebär att mellan 4 000 och 12 000 personer skulle kunna
            klara av en anställning under förutsätt­ning att rätt stöd ges.
            Den enda studie som finns kring detta visar att av de 33 800 människor
            som var i daglig verksamhet 2014, fick 0,2 procent lönearbete
            i minst två år (Socialstyrelsen 2019: Insatser och stöd till personer
            med funktionsnedsättning, s. 10).
          </p>
          <p xml:id="i-YNWk4XE6rhmDVwieAKPd8j">
            Trots förarbetena om målet för insatsen daglig verksamhet, och
            trots att bristen på tillförlitlig statistik är välkänd, saknas
            ett systematiskt arbete i kommunerna med målet att öka antalet
            övergångar från daglig verksamhet till anställning på den ordinarie
            arbetsmarknaden. Enligt Socialstyrelsen finns flera strukturella
            hinder för övergång från daglig verksamhet till arbete. Få kommuner,
            knappt 15 procent, har överenskommelser om samverkan mellan LSS-verksamheter
            och Försäkringskassan samt Arbets­förmedlingen. Endast 14 procent
            av kommunerna har skriftliga, aktuella rutiner för att årligen
            pröva den enskildes möjligheter till arbete eller praktikplats
            (a.a.).
          </p>
          <p xml:id="i-S4WrQptyRsCqTTGsWwT4r1">
            Funktionsrätt Sverige har föreslagit att Socialstyrelsen bör
            ges i uppdrag att identifiera andelen personer med insatsen daglig
            verksamhet som kan vara aktuell för en anställning med lönebidrag
            (under förutsättning att rätt stöd finns och ges till både arbetstagare
            och arbetsgivare) samt kartlägga vilka hinder som finns för kommunerna
            att årligen pröva möjligheten till arbete eller praktikplats.
            I uppdraget bör stödmaterial tas fram som vägledning för kommunerna
            vid inhämtning av nödvändigt statistiskt underlag. Ett sådant
            uppdrag bör, enligt Funktionsrätt Sverige, adderas till det pågående
            uppdraget hos Socialstyrelsen om att ta fram kunskapsstöd för
            daglig verksamhet enligt LSS. Vänsterpartiet anser att det är
            ett bra förslag.
          </p>
          <p xml:id="i-DghXmzg5f8D6aAp6q8p7Sz">
            Regeringen bör ge Socialstyrelsen i uppdrag att identifiera andelen
            personer med insatsen daglig verksamhet som kan vara aktuell för
            en anställning med lönebidrag, kartlägga vilka hinder som finns
            för kommunerna att årligen pröva möjligheten till arbete eller
            praktikplats samt ta fram stödmaterial som vägledning för kommunerna
            vid inhämtning av nödvändigt statistiskt underlag. Detta bör riksdagen
            ställa sig bakom och ge regeringen till känna.
          </p>
          <head type="h2" xml:id="i-JP8RV6PYEBoNMUnhhpEV5H">
            5.5 Samhall
          </head>
          <p xml:id="i-XpA4b8QEj7cMPaV61nNjTz">
            Samhall är ett helägt statligt bolag med uppdrag att producera
            efterfrågade varor och tjänster och genom detta skapa meningsfulla
            och utvecklande arbeten åt personer med funktionsnedsättning som
            kan påverka arbetsförmågan. Verksamheten ska anpassas till de
            anställdas förutsättningar, samt bedrivas enligt affärsmässiga
            principer och på ett sätt som inte utsätter andra företag för
            osund konkurrens.
          </p>
          <p xml:id="i-6sfT6skmBq4iFBBCn8g4BM">
            Samhall har sedan starten 1980 spelat en viktig roll för många
            människor med olika typer av funktionsnedsättning. Genom Samhall
            har de fått en anställning, ett samman­hang och en egen försörjning.
            Under de senaste 20 åren har dock Samhall förändrats i grunden
            – från ett statligt bolag med socialt ansvar till ett bemanningsföretag
            som verkar enligt marknadens principer. Tillverkning av varor
            har i hög grad ersatts av produktion av tjänster som städning,
            tvätt och fastighetsskötsel. Krav på lönsamhet, kundfokus och
            affärsmässighet har införts och allt högre krav ställs i dag på
            de anställda. Samhalls huvuduppdrag, att skapa utvecklande jobb
            åt personer med funktionsnedsättning och på så sätt ge dem en
            plats på den ordinarie arbetsmarknaden, tycks ha gått förlorat.
            Samhalls utveckling beskrivs på ett förtjänstfullt sätt i Ellinor
            Torps reportagebok Rent åt helvete (2023).
          </p>
          <p xml:id="i-PHitNfscX8h8BQVUsTPnGJ">
            Det är Arbetsförmedlingen som anvisar personer till anställning
            hos Samhall. Majoriteten har en s.k. anställning för skyddat arbete.
            Personer som till följd av en funktionsnedsättning inte är aktuella
            för något annat arbete, och som har behov som inte kan tillgodoses
            genom andra insatser, får anvisas till skyddat arbete. Enligt
            en rapport från Arbetsförmedlingen uppger dock 4 av 10 arbetsförmedlare
            att det inte är de personer med störst behov av insatsen som får
            anställning genom skyddat arbete hos Samhall (Arbetsförmedlingen
            2022: Uppdrag om anvisningar till skyddat arbete hos Samhall.
            Återrapport enligt Arbetsförmedlingens regleringsbrev för år 2021).
            Dessutom har det under lång tid framförts kritik om att Samhalls
            verksamhet inte är anpassad efter målgruppens förutsättningar.
            Ett flertal granskningar har därutöver visat på omfattande brister
            i arbetsmiljö och arbetsvillkor med höga sjuktal och många olycksfall
            som följd.
          </p>
          <p xml:id="i-SNEwPJoQ3QqZVM7sH9mWPc">
            Enligt en ny granskningsrapport från Riksrevisionen brister Samhall
            i att ge anpassade och utvecklande arbeten till sina anställda.
            Den övergripande slutsatsen är därför att Samhall inte uppfyller
            hela sitt samhällsuppdrag. Detta beror, enligt Riksrevisionen,
            framför allt på att regeringens styrning har varit starkt fokuserad
            på bolagets affärsmässighet och ekonomiska utveckling. För lite
            uppmärksamhet har ägnats åt kvalitet på den sysselsättning som
            erbjuds och hur Samhall genomför sitt uppdrag. Även Samhalls interna
            styrning och organisation har varit alltför inriktad mot affärsmässighet.
            Riksrevisionen rekommenderar regeringen att utreda vilken organisationsform
            som bäst uppfyller riksdagens mål med verksamheten. Utredningen
            bör utgå från att det fortsatt bör vara en statlig aktör som ansvarar
            för och genomför uppdraget att ge meningsfullt och utvecklande
            arbete åt personer med funktions­nedsättning som Arbetsförmedlingen
            anvisar (Riksrevisionen 2023: Samhalls samhällsuppdrag – styrning
            och organisation i behov av förändring, RiR 2023:14).
          </p>
          <p xml:id="i-EzugqAqCD8pgYhUP2rQ1A7">
            Vänsterpartiet har under lång tid kritiserat Samhalls utveckling.
            Vi menar att grundproblemet är kravet på affärsmässighet – det
            driver upp tempot, höjer kraven på de anställda och sållar bort
            de som inte håller måttet. Vi anser att kravet på affärsmässighet
            måste bort – det går inte att förena med grunduppdraget: att skapa
            utvecklande jobb åt personer med funktionsnedsättning.
          </p>
          <p xml:id="i-TKXn11tgGUBQqihgJBMVLt">
            I debatten om Samhall har det framförts krav om att bolaget bör
            avvecklas. Vänsterpartiet delar inte den uppfattningen. Vi anser
            att Samhall bör utvecklas – inte avvecklas. Det finns goda möjligheter
            att utveckla Samhall i rätt riktning så att verksamheten fungerar
            för den målgrupp som verksamheten skapades för. Utvecklingen av
            Samhall bör ske i nära samarbete med funktionsrättsrörelsen som
            företräder Samhalls målgrupp.
          </p>
          <p xml:id="i-XGaygDn2T8EJ2Pck5upEfj">
            Funktionsrätt Sverige har presenterat ett antal förslag på hur
            Samhall bör utvecklas så att verksamheten fungerar för den målgrupp
            som verksamheten skapades för (Funktionsrätt Sverige och Samhall
            2023-02-24). Vänsterpartiet delar Funktionsrätt Sveriges uppfattning
            och vill här lyfta fram organisationens förslag:
          </p>
          <list style="ul">
            <item xml:id="i-CWtQiLqgYb4Hgp3CTTDMs6">
              Öka inflytandet och delaktigheten för de som Samhalls verksamhet
              är till för: personer med funktionsnedsättning. Ge funktionsrättsrörelsen
              samt experter och forskare inom arbetsliv och funktionsnedsättning
              representation i Samhalls styrelse.
            </item>
            <item xml:id="i-YZm8D2op7Chvnp3EDCDmtS">
              Avskaffa eller sänk kravet på affärsmässighet för Samhalls verksamhet.
            </item>
            <item xml:id="i-JWAXLVHVA23LJBLJ26WNmk">
              Ge Samhall ett tydligt uppdrag och förutsättningar att bredda
              sin verksamhet med syftet att kunna ta emot och ge stöd till personer
              som står allra längst från arbets­marknaden. Reservera skyddade
              anställningar inom Samhall till de som har de största behoven.
            </item>
            <item xml:id="i-3NANWfoD6xWVMR6puaBGVr">
              Ändra ägardirektiven så att ursprungsuppdraget, att vara ”grindvakten
              mot förtids­pension”, förstärks och den ursprungliga målgruppen
              får adekvat arbetslivsinriktad rehabilitering.
            </item>
            <item xml:id="i-3RS4VFZRNKdnUPfvQLkKTX">
              Se till att en ordentlig kartläggning av individens styrkor och
              svårigheter genomförs i samband med anvisning hos Samhall, i syfte
              att anpassa arbetsuppgifter och arbetsmiljö, ge adekvat stöd samt
              skapa förutsättningar för trivsel.
            </item>
            <item xml:id="i-EetMGSTJuuRzns7KHccsTA">
              Genomför kompetensutvecklingsinsatser inom funktionsrättsområdet
              för samtliga chefer inom Samhall. Involvera funktionsrättsrörelsen
              i detta uppdrag.
            </item>
            <item xml:id="i-5kmCT6waJp2tenoQe9BAWN">
              Stärk introduktionsutbildningen som riktas till varje ny medarbetare,
              i samverkan med funktionsrättsrörelsen.
            </item>
            <item xml:id="i-GXdZb3HHrwN74uuhkza7Ub">
              Stärk arbetet med övergången till reguljärt arbetsliv, i förhållande
              till både individ och till arbetsgivare.
            </item>
          </list>
          <p xml:id="i-AjGQq1CyKbgnBxsG2aeDMq">
            Vad som ovan anförts om hur Samhall bör utvecklas bör riksdagen
            ställa sig bakom och ge regeringen till känna.
          </p>
          <head type="h2" xml:id="i-J3MG1gkfzf1yCMcceazdXF">
            5.6 Statlig tolktjänst
          </head>
          <p xml:id="i-6evCWxNSEX1NS2g1PqikGd">
            För många döva, hörselskadade och personer med dövblindhet är
            tolktjänst en livsviktig samhällstjänst som är helt avgörande
            för deras möjlighet att delta i arbetslivet. Tolktjänsten har
            länge haft allvarliga brister, särskilt inom arbetslivet. Dagens
            system är oförutsägbart, godtyckligt och hindrar ofta tolkanvändare
            från att arbeta. Dels råder oklarhet om vem som ska ha huvudansvaret
            för finansieringen, dels är diskriminerings­skyddet för personer
            som behöver tolk i arbetslivet bristfälligt. Sammantaget påverkar
            detta vardagen för personer med hörselnedsättning negativt, i
            synnerhet dessa personers möjligheter att få anställning och att
            kunna utföra sina arbetsuppgifter på samma villkor som arbetstagare
            utan hörselnedsättning. Frågan har utretts vid ett flertal tillfällen,
            men hittills har inga reformer genomförts. Under tiden har tusentals
            döva, hörselskadade och personer med dövblindhet förlorat jobb,
            missat karriärmöjligheter och t.o.m. slagits ut från arbetslivet
            – helt i onödan.
          </p>
          <p xml:id="i-UCz1JThhLszHHkK4DF5vNG">
            På Vänsterpartiets kongress 2018 bifölls en motion om att Vänsterpartiet
            ska verka för att tillsätta en ny utredning om tolktjänst. Senare
            samma år lämnade Vänsterpartiet in en motion i riksdagen om att
            tillsätta en ny utredning om tolktjänst (motion 2018/19:186).
            Motionen bifölls av riksdagen våren 2019 (bet. 2018/19:SoU12).
            I juli 2020 tillsatte regeringen en utredning med uppdrag att
            bl.a. analysera tidigare förslag på området, ta fram en handlingsplan
            för den långsiktiga utvecklingen av tolktjänsten och lämna nödvändiga
            författningsförslag (dir. 2020:79). I mars 2022 presenterade utredningen
            sitt betänkande Handlingsplan för en långsiktig utveckling av
            tolktjänsten för döva, hörselskadade och personer med dövblindhet
            (SOU 2022:11).
          </p>
          <p xml:id="i-W3A89EGCVdRNTotc4U1afr">
            Utredningen föreslår bl.a. ett samlat och förstärkt tolkstöd
            i arbetslivet. Enligt utredningens förslag ska det allmännas stöd
            till tolk i arbetslivet samlas hos Arbets­förmedlingen inom ramen
            för en särskild insats om bidrag till tolk för döva, hörselskadade
            och personer med dövblindhet (SOU 2022:11, s. 284).
          </p>
          <p xml:id="i-84qrpXicivxxUGcq6jReD6">
            Utredningens förslag har stort stöd hos funktionsrättsrörelsen.
            De som berörs mest – döva, hörselskadade och personer med dövblindhet
            – ser förslagen som en möjlighet till mer frihet, delaktighet
            och en chans att få ett jobb. Funktionsrättsrörelsen har syn­punkter
            på vissa av utredningens förslag, men sammantaget anser de att
            de flesta förslagen i betänkandet är ett stort steg i rätt riktning
            för en positiv utveckling av tolktjänsten och för att öka hörselskadades
            delaktighet i samhället (Hörselskadades Riksförbunds remissvar
            med anledning av SOU 2022:11).
          </p>
          <p xml:id="i-KfRzpWMKAHsn1kAvko6E2D">
            Funktionsrättsrörelsen har uppmanat regeringen att skyndsamt
            ta fram en proposition med utgångspunkt från de förslag som presenteras
            i SOU 2022:11 (Arbetet 2022-09-28). Någon proposition har dock
            inte aviserats. Det är mycket anmärknings­värt.
          </p>
          <p xml:id="i-AvEGnYC3QbQcCygmoXvJoG">
            Vänsterpartiet delar funktionsrättsrörelsens uppfattning. Det
            är hög tid att regeringen går från ord till handling och skyndsamt
            genomför förslagen i SOU 2022:11. I genomförandet bör regeringen
            ta hänsyn till de synpunkter som funktionsrättsrörelsen lämnat
            i sina remissvar.
          </p>
          <p xml:id="i-GczniQwgHhFit3827wzsXK">
            Regeringen bör skyndsamt genomföra förslagen i betänkandet Handlingsplan
            för en långsiktig utveckling av tolktjänsten för döva, hörselskadade
            och personer med dövblindhet (SOU 2022:11) med hänsyn till funktionsrättsrörelsens
            synpunkter. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-DTyvymq7xA9FoCubZVcYqs">
            5.7 Arbetsmiljö
          </head>
          <p xml:id="i-ET7XrPXPkmvUbM4uzEbrrY">
            Brister i arbetsmiljön, såväl den fysiska som den organisatoriska
            och sociala, påverkar möjligheterna för personer med funktionsnedsättning
            att kunna få och behålla ett arbete. Det kan röra sig om bristande
            tillgänglighet i lokaler och otydlighet vad gäller ansvars­fördelning,
            beslut och arbetsprocesser. För att fler personer med funktionsnedsättning
            ska komma in på arbetsmarknaden krävs en inkluderande arbetsmiljö
            som tar hänsyn till individens förutsättningar.
          </p>
          <p xml:id="i-UUKRcE289QkThgkow6zXBZ">
            Arbetsmiljölagen ställer krav på att arbetsförhållandena ska
            anpassas till människors olika förutsättningar i fysiskt och psykiskt
            avseende, men det är inte tillräckligt konkret vad arbetsgivaren
            måste göra för att arbetsmiljön ska vara tillgänglig för personer
            med olika funktionsnedsättningar.
          </p>
          <p xml:id="i-Y5HqTfg2Z4yPk7KRy2zLrC">
            Funktionsrättsrörelsen anser att arbetsgivarens ansvar behöver
            bli tydligare och att ett stärkt funktionshindersperspektiv behöver
            ta plats i det systematiska arbetsmiljö­arbetet på landets arbetsplatser
            (Funktionsrätt Sverige 2023: Skrivelse till regeringen 2023-05-09).
            Vänsterpartiet delar funktionsrättsrörelsens uppfattning.
          </p>
          <p xml:id="i-GvcPMHPnNH6N8weXixX9QS">
            Regeringen bör återkomma med förslag som dels tydliggör arbetsgivarens
            ansvar för att arbetsmiljön ska vara tillgänglig för personer
            med olika funktionsnedsättningar, dels stärker funktionshindersperspektivet
            i det systematiska arbetsmiljöarbetet. Detta bör riksdagen ställa
            sig bakom och ge regeringen till känna.
          </p>
          <p xml:id="i-HeWRQBu5U1iWYLcaLQB4NN">
            Funktionsrättsrörelsen framhåller vidare att kunskapen om den
            organisatoriska och sociala arbetsmiljön för personer med funktionsnedsättning
            är mycket bristfällig. För ett par år sedan fick Myndigheten för
            arbetsmiljökunskap (Mynak) i uppdrag att inhämta och sammanställa
            kunskap om hbtq-personers organisatoriska och sociala arbetsmiljö.
            Syftet var att öka kunskapen om dessa personers situation på arbetsmarknaden.
            Funktionsrättsrörelsen har föreslagit att Mynak bör få ett liknande
            uppdrag gällande personer med funktionsnedsättning (Funktionsrätt
            Sverige 2023: Skrivelse till regeringen 2023-05-09). Vänsterpartiet
            anser att det är ett bra förslag.
          </p>
          <p xml:id="i-DK4Z9JqovKKEniGWmdZCPw">
            Enligt uppgift har Mynak nyligen tagit initiativ till att genomföra
            en studie av arbetsmiljön för personer med funktionsnedsättning
            i linje med Funktionsrätt Sveriges förslag. Vänsterpartiet välkomnar
            detta och ser fram emot att ta del av studiens resultat.
          </p>
          <head type="h2" xml:id="i-RRP1uXS3sqkqJgASvxmTUk">
            5.8 Diskriminering
          </head>
          <p xml:id="i-CX1B3jKryCt53JgQqDERYM">
            Arbetsgivare har i dag ett ansvar att förebygga diskriminering
            i arbetslivet genom aktiva åtgärder. Enligt funktionsrättsrörelsen
            är reglerna om aktiva åtgärder otydliga och tillsynen otillräcklig.
            Det leder till att överträdelser sällan eller aldrig får några
            konsekvenser. Funktionsrättsrörelsen anser att det behöver konkretiseras
            vad som krävs av arbetsgivare i olika situationer för att diskrimineringsrisken
            för personer med funktionsnedsättning ska kunna elimineras.
          </p>
          <p xml:id="i-QH14hYAyKwTFgT1J3YQTNv">
            I SOU 2020:79 finns förslag som innebär att Diskrimineringsombudsmannen
            (DO) ska ges rätt att ta fram föreskrifter för att konkretisera
            vad arbetsgivare är skyldiga att göra för att förebygga och motverka
            diskriminering. Funktionsrättsrörelsen anser att regeringen skyndsamt
            bör gå vidare med förslaget i SOU 2020:79 och ge DO föreskriftsrätt
            (Funktionsrätt Sverige 2023: Skrivelse till regeringen 2023-05-09).
            Vänsterpartiet delar funktionsrättsrörelsens uppfattning.
          </p>
          <p xml:id="i-XpH54Ki1xHyM4eAyogcqVj">
            Regeringen bör skyndsamt genomföra förslaget i SOU 2020:79 om
            att Diskrimineringsombudsmannen ska ges rätt att ta fram föreskrifter
            för att konkretisera vad arbetsgivare är skyldiga att göra för
            att förebygga och motverka diskriminering. Detta bör riksdagen
            ställa sig bakom och ge regeringen till känna.
          </p>
          <p xml:id="i-7esr1DuLisLzJCdUsJTF8R">
            Funktionsrättsrörelsen framhåller även vikten av kännbara ekonomiska
            konsekvenser för den som diskriminerar. Enligt funktionsrättsrörelsen
            bör därför sanktionsavgifterna mot brister i arbetet med aktiva
            åtgärder höjas (Funktions­rättsrörelsen 2021: Nödvändiga arbetsmarknadsreformer
            – funktionsrättsrörelsens 73‑punktsprogram). Vänsterpartiet anser
            att det är ett bra förslag.
          </p>
          <p xml:id="i-PMgjh8pNFHwkcvHufzQUM">
            Regeringen bör återkomma med förslag på höjda sanktionsavgifter
            mot brister i arbetet med aktiva åtgärder. Detta bör riksdagen
            ställa sig bakom och ge regeringen till känna.
          </p>
        </div>
        <div type="motSignatures">
          <list>
            <item xml:id="i-Xh57LghCLjkFu1c2hhWkFe" who="i-8voj19hLWTGJHkxNP79tRb">
              Nooshi Dadgostar (V)
            </item>
            <item xml:id="i-RwUf2wzJZYz9c4jYmFmZpA" who="i-Hn2xAAaqgQLyS3k5RBuXkb">
              Andrea Andersson Tay (V)
            </item>
            <item xml:id="i-L16ZMWaqS2DzA7tVK8NaGc" who="i-DthTyR9U9R8S6NVcPNcNQA">
              Ida Gabrielsson (V)
            </item>
            <item xml:id="i-BTLiLB5jXK29FATVd4CzqJ" who="i-TpcaF4RFviyytGA8rW5Jer">
              Samuel Gonzalez Westling (V)
            </item>
            <item xml:id="i-4nFruXYHkWBevb6VahLzv6" who="i-QhdbBfCQXCqPEr4GTwvK8F">
              Tony Haddou (V)
            </item>
            <item xml:id="i-P6mLKWjuYdb7HTXaySeMzj" who="i-QrNvzg6SGj92wj2YY77ZNA">
              Isabell Mixter (V)
            </item>
            <item xml:id="i-3525AYve1H5xWzSJJJ4Afm" who="i-EgXqeVnPhVAxu5tLpK9F8M">
              Vasiliki Tsouplaki (V)
            </item>
            <item xml:id="i-AUtWfdRvneqqBpwWUGZaMM" who="i-Yam9ii4K4HfneDbj5TzDJY">
              Ciczie Weidby (V)
            </item>
          </list>
        </div>
        <div type="motNotes">
          <noteGrp>
            <note xml:id="i-JK4XqLkQ9yHQayAT9XggCY">
              [1] Supported Employment är en arbetsmetod som syftar till att
              stötta personer som har svårigheter att få en anställning. Metoden
              innebär i korthet att ge individer ett strukturerat stöd i att
              finna, få och behålla en anställning. Det handlar om att i) kartlägga
              förmågor och intressen och göra yrkesmatchningar, ii) arbeta med
              personliga anpassningar och handlingsplaner, iii) samarbeta och
              stötta arbetsgivare i processen.
            </note>
          </noteGrp>
        </div>
      </div>
    </body>
  </text>
</TEI>
