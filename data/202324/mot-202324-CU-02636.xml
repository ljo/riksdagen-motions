<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202324-CU-02636">
  <teiHeader>
    <fileDesc>
      <titleStmt>
        <title>Familjerätt</title>
        <author corresp="i-LKQKWG3JJUBFg12z1vrFwt">av Jennie Nilsson m.fl. (S)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2023/24:2636 av Jennie Nilsson m.fl. (S)</title>
          <idno type="rdwebb">HB022636</idno>
          <rs type="number">2636</rs>
          <orgName type="comitteeAbbreviation">CU</orgName>
          <ref type="dokument_url_text">https://data.riksdagen.se/dokument/HB022636/text</ref>
          <ref type="dokument_url_html">https://data.riksdagen.se/dokument/HB022636</ref>
          <ref type="dokumentstatus_url_xml">https://data.riksdagen.se/dokumentstatus/HB022636</ref>
          <ref type="pdf">https://data.riksdagen.se/fil/6DBEB78B-20E1-4EEE-8D60-1E0B570BA9BF</ref>
          <ref type="docx">https://data.riksdagen.se/fil/758F26B9-A166-417B-976D-948FD46DC95B</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-LKQKWG3JJUBFg12z1vrFwt</idno>
            <name>Jennie Nilsson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-FSjCAqMWRPMvgHfG4VFk1P</idno>
            <name>Leif Nysmed</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-K9qLrytov5JcoAS1u8SHMm</idno>
            <name>Laila Naraghi</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-CUTJJgAGx5ob6YXU1BcjVG</idno>
            <name>Denis Begic</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-6QRZCXV1gpE5LaD6mKZ5GR</idno>
            <name>Anna-Belle Strömberg</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-MeFCbDpKPnR5B8CQwp68xh</idno>
            <name>Markus Kallifatides</name>
            <state type="partyAffiliation" ref="Q105112">
              <desc>S</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-MP4m75e1YLJXpgGqbscXbs" type="signed"/>
        <correspContext corresp="i-MP4m75e1YLJXpgGqbscXbs">
          <note type="signatory" corresp="i-LKQKWG3JJUBFg12z1vrFwt"/>
          <note type="signatory" corresp="i-FSjCAqMWRPMvgHfG4VFk1P"/>
          <note type="signatory" corresp="i-K9qLrytov5JcoAS1u8SHMm"/>
          <note type="signatory" corresp="i-CUTJJgAGx5ob6YXU1BcjVG"/>
          <note type="signatory" corresp="i-6QRZCXV1gpE5LaD6mKZ5GR"/>
          <note type="signatory" corresp="i-MeFCbDpKPnR5B8CQwp68xh"/>
        </correspContext>
        <correspAction type="submitted" xml:id="i-DZmFnYTXY6Da9CPnAsnb13">
          <date when="2023-10-05"/>
          <time when="17:05:52"/>
        </correspAction>
        <correspAction type="reviewed" xml:id="i-VpxEgU4Z48LC5JPADKdBka">
          <date when="2023-10-05"/>
          <time when="21:32:10"/>
        </correspAction>
        <correspAction type="referred" xml:id="i-9XpP8E4bv6stBcW4hpeRt1">
          <date when="2023-10-17"/>
        </correspAction>
        <correspAction type="assigned" xml:id="i-Uvew2V4tWZKvtQhVvJx1jJ">
          <date when="2024-05-02"/>
          <time when="15:55:06"/>
        </correspAction>
        <correspContext corresp="i-Uvew2V4tWZKvtQhVvJx1jJ">
          <ref type="assignedTo">Civilutskottet</ref>
        </correspContext>
        <correspAction type="behandlas_i" xml:id="i-7q82tCJNwdGmfipdLt73J7"/>
        <correspContext corresp="i-7q82tCJNwdGmfipdLt73J7">
          <ref type="uppgift">2023/24:AU6</ref>
          <ref type="ref_dok_id">HB01AU6</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">AU6</ref>
          <ref type="ref_dok_titel">Jämställdhet och åtgärder mot diskriminering</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-3MNDfYyivkNNtjjT175uLc"/>
        <correspContext corresp="i-3MNDfYyivkNNtjjT175uLc">
          <ref type="uppgift">2023/24:CU11</ref>
          <ref type="ref_dok_id">HB01CU11</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">CU11</ref>
          <ref type="ref_dok_titel">Konsumenträtt m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-XpEhzm9vgvS5nBTHKufE8L"/>
        <correspContext corresp="i-XpEhzm9vgvS5nBTHKufE8L">
          <ref type="uppgift">2023/24:CU9</ref>
          <ref type="ref_dok_id">HB01CU9</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">CU9</ref>
          <ref type="ref_dok_titel">Familjerätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-ASSazx2kWz4wyyP44KLN75"/>
        <correspContext corresp="i-ASSazx2kWz4wyyP44KLN75">
          <ref type="uppgift">2023/24:SfU14</ref>
          <ref type="ref_dok_id">HB01SfU14</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SfU14</ref>
          <ref type="ref_dok_titel">Migrationsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-HtQipCHCqCPJZwStYruugQ"/>
        <correspContext corresp="i-HtQipCHCqCPJZwStYruugQ">
          <ref type="uppgift">2023/24:SoU17</ref>
          <ref type="ref_dok_id">HB01SoU17</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SoU17</ref>
          <ref type="ref_dok_titel">Socialtjänstens arbete</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-C72PFnZNmx4GzrAu8WfY12"/>
        <correspContext corresp="i-C72PFnZNmx4GzrAu8WfY12">
          <ref type="uppgift">2023/24:SoU18</ref>
          <ref type="ref_dok_id">HB01SoU18</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SoU18</ref>
          <ref type="ref_dok_titel">Barn och unga inom socialtjänsten</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-VTFoEVa1cq1MQ6RnBdMSXj"/>
        <correspContext corresp="i-VTFoEVa1cq1MQ6RnBdMSXj">
          <ref type="uppgift">2023/24:SoU19</ref>
          <ref type="ref_dok_id">HB01SoU19</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SoU19</ref>
          <ref type="ref_dok_titel">Socialtjänstens ansvar för våldsutsatta m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2023/24:2636 av Jennie Nilsson m.fl. (S) Familjerätt</div>
        <div type="motSubmissionInfo"/>
      </div>
      <div type="motBody">
        <div type="motProposal" subtype="förslag">
          <head xml:id="i-BY2PY3jQjZt6eu6A1koFQ8">
            Förslag till riksdagsbeslut
          </head>
          <list>
            <item sortKey="Yrkande 1" xml:id="i-ETyniJxKnkbfXfAAEruQsN">
              Riksdagen ställer sig bakom det som anförs i motionen om stöd
              till föräldraskap och tillkännager detta för regeringen.
            </item>
            <item sortKey="Yrkande 2" xml:id="i-HuKPExkrfCSZXvBaffUUes">
              Riksdagen ställer sig bakom det som anförs i motionen om att
              höja kunskapsnivån i fråga om barn och våldsutsatthet inom socialtjänst,
              familjerätt och rättsvårdande myndigheter och tillkännager detta
              för regeringen.
            </item>
            <item sortKey="Yrkande 3" xml:id="i-PnCnCmMM3YSLdtzHhZEW7Q">
              Riksdagen ställer sig bakom det som anförs i motionen om att
              höja kunskapsnivån om vuxna och våldsutsatthet inom socialtjänst,
              familjerätt och rättsvårdande myndigheter och tillkännager detta
              för regeringen.
            </item>
            <item sortKey="Yrkande 4" xml:id="i-JZkBZCbzPxwdBnUXtygeat">
              Riksdagen ställer sig bakom det som anförs i motionen om att
              höja kunskapsnivån om hedersrelaterat våld och förtryck inom socialtjänst,
              familjerätt och rättsvårdande myndigheter och tillkännager detta
              för regeringen.
            </item>
            <item sortKey="Yrkande 5" xml:id="i-TdJR2ySXnsWBaRtLK5FiS">
              Riksdagen ställer sig bakom det som anförs i motionen om att
              den nationella strategin för att förebygga och bekämpa våld mot
              barn också ska inkludera familjerätten med tillhörande myndigheter
              och tillkännager detta för regeringen.
            </item>
            <item sortKey="Yrkande 6" xml:id="i-RGjd2fGccM7WReKUcbxeRV">
              Riksdagen ställer sig bakom det som anförs i motionen om att
              öka barnrättsperspektivet i mål om vårdnad, boende och umgänge
              och tillkännager detta för regeringen.
            </item>
            <item sortKey="Yrkande 7" xml:id="i-8xQ6KyEUKhKe7VwNM6msDi">
              Riksdagen ställer sig bakom det som anförs i motionen om att
              se över införandet av juridiska ombud för barn i ärenden som rör
              vårdnad, boende och umgänge, och detta tillkännager riksdagen
              för regeringen.
            </item>
            <item sortKey="Yrkande 8" xml:id="i-FLRYFyZe7gzxRsNKyEEUwQ">
              Riksdagen ställer sig bakom det som anförs i motionen om att
              snarast presentera en proposition till riksdagen med förslag om
              att öka barnrättsperspektivet i mål om vårdnad, boende och umgänge
              och tillkännager detta för regeringen.
            </item>
            <item sortKey="Yrkande 9" xml:id="i-AGG7mQwiND4QcZ8ACNENYy">
              Riksdagen ställer sig bakom det som anförs i motionen om att
              barns rätt till ett liv fritt från våld är överordnad kontaktprincipen
              och tillkännager detta för regeringen.
            </item>
            <item sortKey="Yrkande 10" xml:id="i-SE8jWW8do6kDTss95gBveo">
              Riksdagen ställer sig bakom det som anförs i motionen om att
              regeringen måste tillse att Sveriges kommuner har kännedom om,
              och implementerar, lagstiftningen om vårdnadsöverflyttning vid
              våld i familjen och tillkännager detta för regeringen.
            </item>
            <item sortKey="Yrkande 11" xml:id="i-MpkLXdiEwCF4w1MCshv9ns">
              Riksdagen ställer sig bakom det som anförs i motionen om att
              se över en utvidgning av lagstiftningen om vårdnadsöverflyttning,
              med syftet att våldsutövaren inte heller ska kunna vara barnets
              boendeförälder, och tillkännager detta för regeringen.
            </item>
            <item sortKey="Yrkande 12" xml:id="i-Gp4sxG6W6FGBX9mEjmth2v">
              Riksdagen ställer sig bakom det som anförs i motionen om att
              se över en utvidgning av lagstiftningen om vårdnadsöverflyttning,
              med syftet att våldsutövaren inte heller ska kunna ha oövervakat
              umgänge med barnet, och tillkännager detta för regeringen.
            </item>
            <item sortKey="Yrkande 13" xml:id="i-3Wxk2T3LvY81jEE9j8gosh">
              Riksdagen ställer sig bakom det som anförs i motionen om att
              se över en utvidgning av när vårdnadsöverflyttning ska initieras
              vid våld i familjen, inklusive vid hedersrelaterat våld och förtryck,
              och tillkännager detta för regeringen.
            </item>
            <item sortKey="Yrkande 14" xml:id="i-JeRXYGNKSJyPR2ZHoNYFHx">
              Riksdagen ställer sig bakom det som anförs i motionen om att
              regeringen ska se över umgängesformen umgänge med umgängesstöd
              och tillkännager detta för regeringen.
            </item>
            <item sortKey="Yrkande 15" xml:id="i-Rw3CtWpxqvd8wwL5btmgBq">
              Riksdagen ställer sig bakom det som anförs i motionen om att
              se över möjligheten att öka resurserna till kommunerna för att
              kunna erbjuda umgänge med umgängesstöd när domstolarna efterfrågar
              detta, och detta tillkännager riksdagen för regeringen.
            </item>
            <item sortKey="Yrkande 16" xml:id="i-3xGHzkFWeW4PUkWA5Qixtf">
              Riksdagen ställer sig bakom det som anförs i motionen om våld
              mot syskon och tillkännager detta för regeringen.
            </item>
            <item sortKey="Yrkande 17" xml:id="i-CT6FUN6ZfTXyzbehunVnyD">
              Riksdagen ställer sig bakom det som anförs i motionen om våld
              i nära relation och tillkännager detta för regeringen.
            </item>
            <item sortKey="Yrkande 18" xml:id="i-WRRvciFGdbQqRRR9cXXAor">
              Riksdagen ställer sig bakom det som anförs i motionen om att
              en översyn ska göras för att inom lagstiftningen tydliggöra ansvarsförhållandena
              vid våld i nära relation och tillkännager detta för regeringen.
            </item>
            <item sortKey="Yrkande 19" xml:id="i-XxgkJFj2Kip3nDrzAjLxtq">
              Riksdagen ställer sig bakom det som anförs i motionen om att
              överväga ett utvidgat utreseförbud vid hedersrelaterat våld och
              förtryck och tillkännager detta för regeringen.
            </item>
            <item sortKey="Yrkande 20" xml:id="i-WHU2pzwY9g9Zd8QJNAxDqF">
              Riksdagen ställer sig bakom det som anförs i motionen om att
              stärka skyddet för barns medborgarskap och tillkännager detta
              för regeringen.
            </item>
            <item sortKey="Yrkande 21" xml:id="i-UM8gYsAbzpX82HHw2mp4dw">
              Riksdagen ställer sig bakom det som anförs i motionen om att
              utveckla medlingsinstrumentet och tillkännager detta för regeringen.
            </item>
            <item sortKey="Yrkande 22" xml:id="i-Suf7DkB4rEDHBnvifeAZKg">
              Riksdagen ställer sig bakom det som anförs i motionen om att
              den kommande åtgärdsplanen mot våld i nära relation också ska
              inkludera åtgärder för att kartlägga, förebygga och bekämpa att
              våld i familjen osynliggörs inom det familjerättsliga området,
              och detta tillkännager riksdagen för regeringen.
            </item>
            <item sortKey="Yrkande 23" xml:id="i-HFazZ13GSoSPQpzogCnEUN">
              Riksdagen ställer sig bakom det som anförs i motionen om att
              den kommande åtgärdsplanen mot våld i nära relation också ska
              inkludera åtgärder för att förebygga och bekämpa ekonomiskt våld
              och tillkännager detta för regeringen.
            </item>
            <item sortKey="Yrkande 24" xml:id="i-PjEvEZyWvbpxtfVdAuYy9D">
              Riksdagen ställer sig bakom det som anförs i motionen om att
              införa en tidsgräns vid bodelning, och att regeringen ska återkomma
              till riksdagen, och tillkännager detta för regeringen.
            </item>
            <item sortKey="Yrkande 25" xml:id="i-FkvUD14hmPPwNihCpJpo5s">
              Riksdagen ställer sig bakom det som anförs i motionen om att
              införa formkrav för fullmakter och tillkännager detta för regeringen.
            </item>
            <item sortKey="Yrkande 26" xml:id="i-mip5DaC1spA3Q1MXE1EcR">
              Riksdagen ställer sig bakom det som anförs i motionen om åtgärder
              för att lagstiftningen om framtidsfullmakter ska bli känd och
              efterlevas av berörda aktörer och tillkännager detta för regeringen.
            </item>
            <item sortKey="Yrkande 27" xml:id="i-HkQohgdv5kfTMrZ8veXhRZ">
              Riksdagen ställer sig bakom det som anförs i motionen om införandet
              av ett nationellt testamentsregister och tillkännager detta för
              regeringen.
            </item>
            <item sortKey="Yrkande 28" xml:id="i-8bNPB9MvdiwMe5vasi3Rue">
              Riksdagen ställer sig bakom det som anförs i motionen om en proposition
              med anledning av en familjerättslig lagstiftning för alla och
              tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-BeUeCXk74BdtpK9Q2vpc2e">
            1 Stöd till föräldraskap
          </head>
          <p xml:id="i-DTpStj2bSZhUgTiVKewEq7">
            Föräldrarna har ansvar för att se till att barnet får en trygg
            och god uppväxt. Samtidigt behöver samhällets stöd till föräldraskap
            bli väsentligt bättre. Fler föräldrar ska kunna tyda signaler
            om barns ohälsa, kunna tala med sina barn om dessa frågor och
            veta var och hur de kan söka hjälp till sina barn – och då måste
            samhället finnas där för barnen och föräldrarna.
          </p>
          <p xml:id="i-JSCa2FMHwSPfUx7PVvbxip">
            Föräldrar bör tidigt och återkommande erbjudas både generella
            och riktade evidens­baserade föräldrastödsprogram. Det kan ske
            via kommunernas socialtjänster och familjerätter, via rådgivningsfunktioner
            samt föräldrautbildningar via BVC.
          </p>
          <p xml:id="i-C7ibtszKMq6WoqMRcCpJ4Q">
            Samhället måste stödja barn att få välfungerande föräldrar, men
            där våld förekommer måste samhället kliva in och skona våldsutsatta
            barn och föräldrar från fortsatt våld. Det finns stora brister
            i samhällets förmåga att klara denna uppgift.
          </p>
          <p xml:id="i-3moy8kJSUi8NTPuovrsBRG">
            I det svenska familjestödsorienterade systemet blir samverkan
            med föräldrarna centralt och föräldrarnas problembeskrivningar
            och bedömningar ges så stort utrymme att det ofta sker på bekostnad
            av de våldsutsatta barnens behov och åsikter. Det är därför betydelsefullt
            att ge ökad kunskap inom BVC, socialtjänster, familjerätter och
            rätts­vårdande myndigheter om olika typer av våld och övergrepp
            mot barn samt hur signaler kan fångas upp, tolkas och vilket stöd
            och/eller vilka insatser som krävs. Det handlar om alla typer
            av våld och övergrepp, inklusive fysiska, psykiska och sexuella,
            samt försummelse och latent våld.
          </p>
          <p xml:id="i-EhzaTnJ9HA6GsESUwRjToQ">
            Våld är ett mångtydigt begrepp som i både forskning och praktik
            kan definieras på olika sätt. Det kan handla om brottsliga gärningar
            som fysiskt våld och sexuella över­grepp. Våld kan också vara
            handlingar som enligt rådande lagstiftning inte definieras som
            brott, men som sammantaget kan skapa ett mönster av utsatthet:
            nedsättande kommentarer, ekonomiskt utnyttjande, försummelse och
            isolering. För att förebygga och upptäcka våld samt för att ge
            ett heltäckande stöd till våldsutsatta vuxna och barn samt barn
            som bevittnat våld, kan socialnämnden även ofta behöva ta hänsyn
            till och beakta kränkningar som inte är brott.
          </p>
          <p xml:id="i-SxHR3bH7LqnkrNpqsSxWW7">
            Spädbarn och små barn har en särskild våldsutsatthet liksom funktionshindrade
            barn, där samhället måste öka sin kompetens för att upptäcka och
            förhindra våld och övergrepp.
          </p>
          <head type="h1" xml:id="i-LNP8Ctev3frxsmtTUco8H4">
            2 Myndigheters ansvar att upptäcka och reagera på våld
          </head>
          <p xml:id="i-41MLkRcKRUoZg7dvi9ZDs1">
            Den socialdemokratiskt ledda regeringen beslutade 2021 att en
            särskild utredare skulle lämna ett förslag till en samlad nationell
            strategi för att förebygga och bekämpa våld mot barn, inklusive
            hedersrelaterat våld och förtryck. Strategin skulle anlägga ett
            helhets­perspektiv och möjliggöra en sammanhållen inriktning för
            arbetet med att förebygga och bekämpa våld mot barn under den
            närmaste tioårsperioden.
          </p>
          <p xml:id="i-CAvYDiEwDSExtkV6cMsmmp">
            Tidigare i år lämnades förslaget till regeringen: I utredningen
            En uppväxt fri från våld föreslås en samlad nationell strategi
            för att förebygga och bekämpa våld mot barn, inklusive hedersrelaterat
            våld och förtryck.
          </p>
          <p xml:id="i-TjCFviuJh17YfP75nvoas">
            Flera av utredningens delar berör familjerätten. Det handlar
            bland annat om att barns våldsutsatthet ska upptäckas och att
            barn ska få skydd från våld, samt hur dessa frågor är kopplade
            till vårdnad, boende och umgänge. Det är angeläget att den kommande
            nationella strategin för att förebygga och bekämpa våld mot barn
            leder till ett systema­tiskt arbete i samhällets alla delar, inklusive
            inom familjerätten med berörda myndig­heter.
          </p>
          <p xml:id="i-GSrs1FwtPf1TmLDG6KjfZV">
            Den senaste tiden har flera fall uppmärksammats där våldsutsatta
            barn farit illa på grund av bristande risk- och skyddsbedömningar
            inom familjerättens område. Det handlar bland annat om pojken
            i Luleå som mördades under umgänge av sin pappa, trots att flera
            myndigheter var medvetna om riskerna. Ett annat exempel är de
            flickor som trots att pappan torterat och mördat deras mamma när
            de var i samma hus, tvingades ha kvar honom som vårdnadshavare
            och socialtjänsten krävde av den mördade mammans syster att hon
            skulle uppmuntra döttrarna till mer kontakt med honom.
          </p>
          <p xml:id="i-DJu6upbJZNfkzMacdJD25R">
            Detta är enbart två exempel där den familjerättsliga lagstiftningen
            och samhällets implementering av den har inneburit att barns rätt
            till skydd från våld och våldsutövare har fått ge vika för andra
            värden. Vuxenvärlden har sagt att annat är viktigare än att dessa
            barn ska skyddas från risk för våld och våldsutövare. Lagstiftningen
            och dess implementering har skapat arenor där vuxnas våld, övergrepp
            och manipulationer av barn har tillåtits fortgå med samhällets
            godkännande. Detta står i bjärt kontrast till alla vackra ord
            – i riksdag och regering – om samhällets ansvar att skydda barn
            från våld och övergrepp.
          </p>
          <p xml:id="i-QEeRrwDY2UugDvzAhKwcvG">
            Röster har höjts för att samhället ska ta ett helhetsgrepp om
            dessa frågor som rör barn och vuxna som utsätts för våld, även
            om det rör sig om olika lagstiftningsprocesser och lagstiftningspaket.
            De våldsutsatta barnen och föräldrarna (oftast mammorna) behöver
            politiska företrädare som orkar se våldet samt lagstiftningens
            roll och ansvar för att förhindra att den familjerättsliga lagstiftningen
            blir ett verktyg som innebär att barn – som det är i dag – inte
            kan skyddas från våld och våldsutövare. Det är angeläget att kommande
            nationella åtgärdsplan mot våld i nära relation inkluderar åtgärder
            för att kartlägga, förebygga och bekämpa att våld i familjen osynliggörs
            i familjerättsliga sammanhang.
          </p>
          <head type="h1" xml:id="i-Pqytk1b99vjvF17En2i45H">
            3 Öka barnrättsperspektivet i mål som rör vårdnad, boende och
            umgänge
          </head>
          <p xml:id="i-NpKkDc4ukA4JWVnGxDsyH2">
            Barnets bästa ska vara avgörande för alla frågor om vårdnad,
            boende och umgänge. Vid bedömningen ska det fästas avseende särskilt
            vid dels risken för att barnet eller någon annan i familjen utsätts
            för övergrepp eller att barnet olovligen förs bort eller hålls
            kvar eller annars far illa, dels barnets behov av en nära och
            god kontakt med båda föräldrarna (kontaktprincipen). Kartläggningar
            på området visar dock att kontaktprincipen har fått ett större
            genomslag i praktiken än risken för att barnet far illa. Det har
            inte varit lag­stiftarens intention.
          </p>
          <p xml:id="i-AFvYopex81Sy8tFzCS2kB4">
            Den föregående regeringen gav 2021 Jämställdhetsmyndigheten uppdraget
            att genomföra en kartläggning angående hur man tar hänsyn till
            att övergrepp pågått från den ene mot den andre föräldern gällande
            mål om vårdnad, boende och umgänge.
          </p>
          <p xml:id="i-VAXPEi13p8VD2sW3XpJBh2">
            Detta mynnade ut i rapporten med det talande namnet Uppgifter
            om våld är inget undantag. Våld eller annan typ av övergrepp mot
            förälder, partner eller barn förekom i 64 procent av målen som
            granskades. Den typ av uppgifter om våld eller andra över­grepp
            som förekommer mest i målen är uppgifter om våld eller övergrepp
            av en förälder mot ett eller flera barn samt våld/övergrepp av
            en man mot en kvinna. Kartläggningen visar också att det nästintill
            uteslutande är kvinnor som tvingas söka sig till skyddade boenden
            tillsammans med sina barn.
          </p>
          <p xml:id="i-7WPVdSxutcHrH8PxYutWrR">
            Kartläggningen ger en bild av omfattningen på problemet, och
            då är detta endast de fall som når domstol, många våldsutsatta
            kvinnor har varken råd eller möjlighet att få samhällets hjälp
            p.g.a. våldets omfattning mot dem och barnen. Vilket går ut över
            barnens rätt till skydd.
          </p>
          <p xml:id="i-WiANKmbJ66Rusw9SrJSqxt">
            Dessutom visar kartläggningen att riskbedömningarna brister,
            vilket naturligtvis kan få ödesdigra konsekvenser. En riskbedömning
            har gjorts gällande våld i 69 procent av fallen. I flera fall
            har då inte analysen varit systematisk eller sammanhängande.
          </p>
          <p xml:id="i-Aszc2SfpyyAvokEyfgQY5G">
            Det blir i denna utredning mycket tydligt att domstolarna fokuserar
            betydligt mer på samarbetssvårigheter än risken för att barnet
            utsätts för våld från föräldern. Vissa dom­stolar har även omformulerat
            förekomsten av våld till att det handlar om just samarbets­svårigheter.
            Våld är inte ett uttryck för samarbetssvårigheter – våld är våld
            och ska betraktas som sådant.
          </p>
          <p xml:id="i-Qpb2e915Bc7QU1Avjfz9YG">
            Myndigheten har även haft samtal med barn inom ramen för detta
            uppdrag. Det som framkommer är upprörande och oroande. Att barnrättsperspektivet
            brister är inte ovanligt och därmed följer en risk att barnet
            kan tvingas att bo med och ha umgänge med en våldsutövande mamma
            eller pappa.
          </p>
          <p xml:id="i-XsaLPeBmT6hHh7TQDd5evP">
            Utredningen har också visat att domstolen sällan gör en överflyttning
            av vårdnad eller boende för barn från den ena till den andra föräldern,
            med grunden att den som lämnat uppgifter om våld inte tillgodoser
            barnets behov av kontakt med den andra föräldern. Det som är den
            gemensamma nämnaren för målen som granskats är att risk för våld
            eller andra typer av övergrepp inte bedömts eller konstaterats
            och detta ger följden att det inte går att utesluta att det finns
            en överhängande risk att barnen i målen kan ha tvingats bo med
            en våldsutövande mamma eller pappa.
          </p>
          <p xml:id="i-TarXAi7FqAmJp9cHkPdpN5">
            En rapport från Riksorganisationen för kvinnojourer och tjejjourer
            i Sverige (Roks) visar också hur mäns våld inom familjen har begränsad
            påverkan på utgången i en vårdnadstvist. En annan granskning som
            gjorts av Ekot visar att många vårdnadstvister avgörs i överenskommelser
            mellan föräldrar, och då uteblir återkommande de risk­bedömningar
            som domstolarna är skyldiga att göra. I en dokumenterad riskbedömning
            ska domstolarna avgöra bl.a. huruvida barnen kan fara illa hos
            någon av föräldrarna. Ekot undersökte 94 överenskommelser där
            det finns uppgifter om våld eller andra risker för barnen, och
            där har tingsrätterna endast gjort en dokumenterad riskbedömning
            i tre fall. Detta är oroväckande siffror som påvisar behovet av
            att öka kunskaperna inom rättsvårdande myndigheter gällande mäns
            våld mot kvinnor och barn.
          </p>
          <p xml:id="i-35u9A8zvDqwm2sa5AqQcW4">
            Den 1 juli 2021 trädde en ny lag i kraft som gör att barn som
            blir vittne till våld inom familjen får starkare skydd. Den nya
            lagen om barnfridsbrott innebär att det blir straffbart att utsätta
            barn för att bevittna brott i nära relation. Ett barn som bevittnar
            våld blir nu målsägande och har då rätt till målsägandebiträde
            och skadestånd. Barnet ges därmed ett ökat rättsskydd och ses
            som ett brottsoffer och det betyder mycket för barnens rättssäkerhet
            och möjlighet att få upprättelse. Denna nya lag är av stor vikt
            men frågan kvarstår hur det påverkar den våldsutövande förälderns
            rätt till vårdnad, boende och umgänge.
          </p>
          <p xml:id="i-EseKF3KCCN97U5CWqbg8wA">
            I arbetet för ett jämställt samhälle med tydligt fokus på barns
            rättigheter är det av yttersta vikt att det är barnets bästa och
            barnets perspektiv som beaktas vid beslut om vårdnad och att våldsutövande
            föräldrar fråntas vårdnaden av sina barn. Dagens tolkning tar
            större hänsyn till de vuxnas vilja att få träffa sina barn och
            inte till barnets rätt till trygghet och ett liv utan våld. Dagens
            tolkning strider således mot barnkonven­tionen. Våldsutövande
            föräldrar bör inte ha del i barns vårdnad.
          </p>
          <p xml:id="i-5VNqWQf4zGb4w93E1awaYR">
            Empirin talar sitt tydliga språk; barnets rättigheter i vårdnadstvister
            behöver verkligen ses över och stärkas. Den socialdemokratiskt
            ledda regeringen beslutade 2021 även att en särskild utredare
            skulle se över reglerna i föräldrabalken om vårdnadsöverflyttning,
            adoption och umgänge. Uppdraget syftade bland annat till att skapa
            bättre förutsättningar för kontinuitet, stabilitet och trygghet
            för barn som har upplevt våld utövat av närstående. Utredningen
            fick namnet Vikten av trygghet och kontinuitet för barn i utsatta
            situationer – en översyn av reglerna i föräldrabalken. Utredningen
            har presenterat sitt betänkande ”Tryggare hem för barn” för regeringen.
            Det har varit på remiss och bereds för närvarande i Regeringskansliet.
            Det är angeläget att regeringen snarast återkommer med proposition
            till riksdagen.
          </p>
          <p xml:id="i-K9dKURDSQQLQGfTbceT3Wg">
            En fråga som bland annat Barnombudsmannen och barnrättsorganisationer
            har lyft för att öka barnrättsperspektivet, är barns rätt till
            eget ombud i ärenden som rör vårdnad, boende och umgänge. Argument
            som anförs är att detta rör barnets hela liv och att samhället
            inte bör skydda barnet från processen, utan i processen. En översyn
            bör göras av fördelar respektive nackdelar med att införa egna
            juridiska ombud för barn samt hur det skulle kunna göras.
          </p>
          <head type="h1" xml:id="i-22soUHwnY37G2pyzL4Saam">
            4 Vårdnad utan våld
          </head>
          <p xml:id="i-5o2hJSwDk2oo4tCWsjHCLx">
            Barn ska skyddas från våld. En förälder som utsatt barnet eller
            andra närstående för våld, sätter inte barnets bästa främst och
            måste alltså kunna fråntas vårdnaden.
          </p>
          <p xml:id="i-BtmpVHieFWCmeFwbyF5JtU">
            Barn är idag relativt oskyddade för vårdnadshavare som utsätter
            dem för våld. Föräldrarätten är mycket stark på bekostnad av våldsutsatta
            barns rätt till en uppväxt fri från våld. Viktiga steg har dock
            tagits. Under den socialdemokratiskt ledda regeringen ändrades
            föräldrabalken så att barn som har en förälder som har mördat
            den andra föräldern enklare skulle kunna skyddas från den otrygghet
            och de risker det innebär att ha sin ena förälders mördare som
            vårdnadshavare. De nya reglerna trädde i kraft den 1 juli 2021.
          </p>
          <p xml:id="i-KfLWH2648LLXkLMkZRwkjZ">
            I detta lagärende skrev civilutskottet: ”När det gäller frågan
            om vårdnadsöver­flytt­ning vid dödligt våld i familjen konstaterar
            utskottet att det nya systemet med tillfälliga vårdnadshavare
            skapar förutsättningar för en snabb vårdnadsöverflyttning i sådana
            situationer. Som också regeringen framhåller är en vårdnadshavare
            som avsiktligen dödar eller allvarligt skadar den andra vårdnadshavaren
            så gott som alltid olämplig som vårdnadshavare, och en ändring
            i vårdnaden ska då göras.”
          </p>
          <p xml:id="i-3WRxhkW9A2xymFJChh7MYN">
            Genom aktuella fall har det dock framkommit att kommuner inte
            alltid implemen­terar den nya lagstiftningen och att barn därmed
            inte skyddas som lagstiftaren avsett. Det är inte rimligt. Socialnämnden
            har ett ansvar att ansöka om vårdnadsöverflyttning när den får
            kännedom om att någon åtgärd behöver vidtas i frågan om vårdnaden,
            och lagstiftaren har varit tydlig med att bland annat dödligt
            våld är bakgrunden till den lagändring som har genomförts och
            därmed de utökade befogenheter och ansvar som lagts på socialnämnden.
          </p>
          <p xml:id="i-ANamiPDW94mgxW4NQe4Td5">
            Staten måste kunna garantera att Sveriges kommuner gör sitt jobb
            och initierar vårdnadsöverflyttningar som lagen föreskriver. Det
            krävs ett kunskapslyft bland landets socialtjänster, inklusive
            familjerätterna.
          </p>
          <p xml:id="i-Waz3oFtEfyja1fcTQjLGTN">
            Därutöver är det rimligt att även icke-dödligt våld innefattas
            av vad som innebär att en vårdnadsöverflyttning ska kunna äga
            rum. Det är inte rimligt att det krävs att mamman blir mördad
            för att barnen ska slippa att ha en våldsutövande pappa som vårdnads­havare.
            Barnen måste kunna slippa att ha en våldsutövande förälder som
            vårdnads­havare, utan att det krävs att den andra föräldern, som
            ofta är barnets enda skydd, blir mördad. Lagen säger förvisso
            att det är möjligt för en socialnämnd att initiera en vårdnadsöverflyttning
            också om en förälder allvarligt skadat den andra föräldern, men
            det är rimligt att se över denna skrivning för att också inkludera
            exempelvis långvarigt, latent våld, där enskilda våldshandlingar
            inte definieras som allvarliga var för sig, men där de sammantaget
            utgör den typ av våld som en vårdnadshavare inte ska kunna utöva
            mot den andra föräldern.
          </p>
          <head type="h1" xml:id="i-XyTSEqbrE9jJ5P4NcnRtzW">
            5 Boende utan våld
          </head>
          <p xml:id="i-L7eWcNYqSGeTL3z1YXSjQo">
            Det fanns en bred uppslutning i riksdagen kring ovan nämnda lagändring.
            Den var viktig och stärkte både barns rätt och samhällets förmåga
            och ansvar att skydda barn från våldsamma föräldrar. Utifrån ett
            barnperspektiv framstår det dock som otillräckligt. För det enskilda
            barnet som fått sin förälder (ofta mamman) mördad eller allvarligt
            skadad av den andra föräldern (ofta pappan) innebär det stora
            risker och smärta att behöva bo eller ha umgänge med den förälder
            som mördat eller skadat den andra föräldern som ofta varit den
            som stått för barnets trygghet.
          </p>
          <p xml:id="i-4cKx5oqWNvWukxobkMFZMF">
            Vårdnaden och de beslut i ett barns liv som berörs av vårdnaden
            är självklart viktiga, men i det enskilda barnets vardag är dagar
            och nätter vid umgängen minst lika viktiga – kanske viktigare
            utifrån barnets perspektiv. Det är vid boende och umgängen som
            barnet lämnas ensam med den förälder som mördat eller skadat den
            andra föräldern. Det är angeläget att vuxna föreställer sig känslan
            hos ett barn av att lämnas helt ensam med den person som dödat
            eller skadat den andra föräldern, och att barnet lever med vetskapen
            om att om barnet protesterar eller visar sig ovillig till boende
            eller umgänge kan det få svåra konsekvenser när barnet tvingas
            vara ensam med föräldern som mördat eller skadat den andra föräldern
            – kanske samma konsekvenser som för den mördade eller skadade.
          </p>
          <p xml:id="i-EA7x5ZNveZ56m9XFH6dSu3">
            Riksdag och regering har sagt att om man avsiktligen dödar eller
            allvarligt skadar den andra vårdnadshavaren är man så gott som
            alltid olämplig som vårdnadshavare. Det är angeläget att riksdagen
            nu verkligen ser barnets perspektiv och uttalar att man så gott
            som alltid då även är olämplig som boendeförälder. Det är varken
            logiskt eller rimligt för våldsutsatta barn att vuxenvärlden menar
            att en förälder är olämplig som vårdnads­havare på grund av våld,
            men att samma våldsutövande förälder är lämplig att bo med, sova
            över hos och träffa ensam.
          </p>
          <head type="h1" xml:id="i-SMN2z6L6oMK3WGNuZ8HYoU">
            6 Umgänge utan våld
          </head>
          <p xml:id="i-8ZjGT5iMrmWaGwRfvjLE6V">
            Det var i utredningen Se barnet! som ovan nämnda förslag om vårdnadsöverflyttningar
            vid våld lades fram, som senare ledde till propositionen Ett stärkt
            barnrättsperspektiv i vårdnadstvister. Vid remitteringen av utredningen
            lyfte remissinstanser upp frågan om hur dödligt och allvarligt
            våld mot barn, föräldrar eller annan familjemedlem också måste
            beaktas i andra frågor.
          </p>
          <p xml:id="i-UDH3crmPg9Cvdqcg75vS5a">
            När en förälder varit våldsam mot barn, förälder eller annan
            familjemedlem är det extra viktigt att ta hänsyn till vad barnet
            vill, men också till att vardagen blir tillräckligt trygg för
            att rehabilitering och återhämtning ska ske. När en förälder utövat
            allvarligt våld mot barn, förälder eller annan familjemedlem bör
            grundprincipen vara att inget umgänge ska utdömas. Det gäller
            även när en förälder dödat den andra. Det ska inte krävas att
            barnet aktivt ska motsätta sig umgänge. Det krävs väldigt mycket
            för att ett barn aktivt ska ta ställning mot en våldsam och farlig
            förälders vilja, det är helt enkelt inte ett rimligt krav. I de
            situationerna är det rimligt att vända på det. Om ett barn uttrycker
            aktivt att han eller hon vill träffa en våldsam förälder behöver
            skälen till det utredas. Barn kan ibland vilja träffa en våldsam
            förälder för att hålla denna lugn, för att kontrollera hur andra
            familjemedlemmar har det eller för att de vet att föräldern kräver
            det. Då kan familjerätten och domstolen behöva sätta sig över
            barnets vilja och besluta om att umgänge ändå inte ska äga rum,
            enligt Stiftelsen Allmänna Barnhuset. Den våldsamma föräldern
            behöver också visa att den är trygg.
          </p>
          <p xml:id="i-PtbnVgvtj5PrQySvstRY6S">
            Inget barn ska behöva ha oskyddat umgänge med en förälder som
            utövat våld mot barnet eller andra familjemedlemmar. Barn är också
            de enda brottsoffer som tvingas träffa sina förövare. Precis som
            riksdagen har sagt att en förälder som avsiktligen dödar eller
            allvarligt skadar den andra vårdnadshavaren så gott som alltid
            är olämplig som vårdnadshavare, behöver nu riksdagen se barnperspektivet
            och uttala att en förälder då också så gott som alltid är olämplig
            för att träffa barnet ensam. Det är varken logiskt eller rimligt
            för våldsutsatta barn att vuxenvärlden menar att en förälder är
            olämplig som vårdnadshavare på grund av våld, men att samma våldsutövande
            förälder är lämplig att sova över hos och träffa ensam under umgänge.
          </p>
          <p xml:id="i-SjvTYUKgHz3tvXXuRi4DD3">
            Det finns flera sätt som umgänge kan ske på, till exempel via
            telefon, videosamtal eller brev. Det är också möjligt för domstol
            att besluta om umgänge med umgängesstöd. Umgängesformen umgängesstöd
            bör kunna ges under längre perioder än idag, samt när våld och
            övergrepp mot barnet och andra familjemedlemmar finns med i bilden.
            Så länge samhället anser att en god och nära relation med båda
            föräldrarna är lika viktigt att försöka uppnå som barnets rätt
            till ett liv utan våld, så måste samhället ha möjlighet att kliva
            in och garantera att det för barnet är möjligt att få ha ett liv
            utan våld samtidigt som samhället beslutar om umgänge.
          </p>
          <p xml:id="i-XWXEUHVsKqBfsvtfdrhie7">
            Regleringen behöver också ses över så att umgängesstöd verkligen
            kan användas som skydd när risk för våld föreligger. Därutöver
            bör det prövas som Lagrådet anförde i samband med att förslaget
            lades fram. Enligt Lagrådet kunde det finnas behov av en möjlighet
            för domstolen att fatta ett separat beslut om umgängesstöd.
          </p>
          <p xml:id="i-HQKs618ksxeeYi2TJiDc7Z">
            Det är nu mer än tio år sedan den reglering i föräldrabalken
            infördes som handlar om umgängesstöd. Det var en viktig ändring
            som genomfördes, men det är angeläget att regeringen utvärderar
            och ser över denna lagstiftning för att kunna bedöma om och hur
            den kan förbättras, och återkommer till riksdagen med redovisning
            och förslag.
          </p>
          <p xml:id="i-A9NELiRQ7ZRNL8BywYQ8vu">
            Samhället behöver skaffa sig flera verktyg för att hjälpa barnen
            så att umgänge inte leder till våld och övergrepp. Ett av flera
            sådana verktyg skulle kunna vara en ökad möjlighet för tingsrätter
            att besluta om umgänge med umgängesstöd.
          </p>
          <p xml:id="i-XG6pNRsE7QNvaHZkBUSBS8">
            I dagsläget är det också en kostnadsfråga. Innan en domstol beslutar
            om umgänge med umgängesstöd, så efterhör domstolen kommunens möjligheter
            att erbjuda detta. Om kommunen inte har möjlighet att erbjuda
            det på ett för domstolen skäligt sätt för barnet, så begränsas
            möjligheten att besluta om det. En översyn krävs för att se om
            kommunerna behöver tillföras mer resurser för detta.
          </p>
          <head type="h1" xml:id="i-42Gf94hkYTVv1jVnoCq7b9">
            7 Våld mot syskon
          </head>
          <p xml:id="i-66eqQbWLvkEmvE48xdNDzd">
            Det bör övervägas att se över möjligheten att skärpa lagstiftningen
            så att en förälders våldsutövande mot en familjemedlem påverkar
            förälderns möjlighet till vårdnad, boende och umgänge med andra
            familjemedlemmar. Det är inte självklart fallet idag. Ett barn
            vars syskon bevisligen utsatts för våld bedöms inte alltid behöva
            samma skydd som det ”direkt” våldsutsatta syskonet, om det inte
            har bevisats att också det barnet har utsatts. Detta behöver ändras.
          </p>
          <p xml:id="i-J2bv8gxGrzSn36a1qhMGJb">
            Det är känt att bevisläget ofta är komplicerat och svårt i samband
            med våld och övergrepp mot barn, och det som går att bevisa gällande
            ett barn är inte alltid möjligt att bevisa att det även inbegriper
            barnets syskon. En förälder som bedöms olämplig som vårdnadshavare
            eller boendeförälder för ett barn på grund av våld och övergrepp,
            torde inte kunna bedömas vara lämplig för detsamma för ett annat
            barn. Detsamma bör gälla oövervakat umgänge.
          </p>
          <head type="h1" xml:id="i-47uxURMSqz7EsxzNeUfG4K">
            8 Våld i nära relationer
          </head>
          <p xml:id="i-14UbVBqqMyjJSMuqUexKeL">
            Alla som utsätts för våld i nära relationer ska få hjälp och
            stöttning av samhället. Det gäller alla, oavsett kön. Eftersom
            det allra vanligaste är mäns våld mot kvinnor, är det främst så
            vi beskriver samhällsproblemet och när vi formulerar våra förslag
            till lösningar.
          </p>
          <p xml:id="i-8SNanc8QK5zQJLMFbPBuRE">
            Den sociala och fysiska tryggheten för dem som anmäler brotten
            måste stärkas, samhället ska finnas med hela vägen. Restriktionerna
            för män som dömts behöver bli tydligare även efter avtjänat straff.
            Kontaktförbud ska användas mer frekvent och över­trädelser ska
            bestraffas. Vårdnad, boende och umgänge med barn ska kunna begränsas
            ytterligare och i fler fall.
          </p>
          <p xml:id="i-MYA4TBTLmRLWVXv6xBpZWm">
            Kunskaperna om våld i nära relationer behöver öka hos familjerätterna,
            social­tjänsten, medlare utsedda av domstol och hos rättsvårdande
            myndigheter. Kvinnor som utsatts för våld ska inte straffas dubbelt
            – först genom våldet, sedan med ett samhälle som inte hjälper
            dem. Idag finns stora brister i kunskap om våld, dels hos familjerätter,
            dels hos rättsvårdande myndigheter. Det slår mot våldsutsatta
            kvinnor och barn. Det krävs kunskapshöjande åtgärder för landets
            socialtjänster, familjerätter och rättsvård­ande myndigheter om
            a) mäns våld mot kvinnor och b) barnens rätt till ett liv utan
            våld. Det inkluderar ökad förståelse kring trauma, traumabindning
            samt fysiska och psykiska reaktioner på såväl kortvarigt som långvarigt
            våld. Bristande traumakompetens bidrar idag till att samhället
            förstärker, försvårar och fördjupar våldsutsatta barns och kvinnors
            trauma.
          </p>
          <p xml:id="i-2GhuRdaSTyquiUJJfriYwz">
            Det handlar också om samhällets förmåga att möta den våldsutsatta,
            genom att t.ex. erbjuda separata rum vid möten hos familjerätt,
            medlare, rättsvårdande myndigheter, socialtjänst o.s.v. Ingen
            ska behöva få sin förmåga försvagad vid ett viktigt möte, för
            att hon är rädd för någon som är på mötet, d.v.s. förövaren.
          </p>
          <p xml:id="i-LZvUQFPDAv5oB3zukHMeAQ">
            Det finns också ett behov av att utveckla stöd för teamen som
            jobbar med våld i nära relation inom socialtjänsten, för att de
            ska ha möjlighet att både stödja utsatta och besöka skolorna och
            samverka med dem i förebyggande syfte. Det gynnar barnen både
            här och nu, och längre fram i livet.
          </p>
          <p xml:id="i-EK4ewXRveUBqpG42B9XX8e">
            I tidigare nämnd rapport från Jämställdhetsmyndigheten, Uppgifter
            om våld är inget undantag, framgår att domstolar omformulerar
            uppgifter om våld eller andra övergrepp till konflikt eller samarbetssvårigheter.
            Det finns också exempel i kartläggningen på domar där domstolen
            bedömt förälders och barns vistelse i skyddat boende som samarbetssvårigheter.
            Detta medför att uppgifterna om våld eller andra övergrepp förminskas
            eller osynliggörs. Det är inte till barnets bästa.
          </p>
          <p xml:id="i-UqnEUEUFXCGXYdZrDWKJK4">
            Vid resonemang kring samarbetssvårigheter bortser domstolen från
            de ojämlika maktförhållanden som förekomst av våld eller andra
            övergrepp innebär, enligt myndig­hetens rapport. Samarbete mellan
            föräldrar kan vara direkt olämpligt vid våldsutsatthet utifrån
            de risker våldet kan innebära för barnet och den våldsutsatta
            föräldern, i majoriteten av målen mamman. Forskning visar att
            kvinnor och barn som lever i vålds­utsatthet är som mest utsatta
            i samband med separationer och vid konflikter rörande barn, eftersom
            det ytterst kan utgöra en bakgrund till dödligt våld.
          </p>
          <p xml:id="i-HqLdL1Mo6WC7ucK1MVfZJ4">
            Myndighetens kartläggning visar att lagstiftarens intentioner
            om skydd för vålds­utsatta barn och vuxna inte har fått något
            tydligt genomslag i domstolarna. Endast i cirka 20 procent av
            domarna har domstolen beaktat uppgifter om våld eller andra över­grepp
            som framkommer i målet i hög omfattning. I rapporten slås fast
            att domstolarna behöver få kunskap om mäns våld mot kvinnor, våld
            i nära relationer, våld mot barn och hedersrelaterat våld och
            förtryck och vad konsekvenserna av våldsutsatthet innebär för
            den utsatta och vilka konsekvenser beslut om vårdnad, boende eller
            umgänge kan få.
          </p>
          <p xml:id="i-MZDTbo9TYZ2JpEU4pRtzTr">
            Det är problematiskt att rättsvårdande myndigheter omskriver
            våld mot en person – den våldsutsatta – som samarbetssvårigheter
            mellan två personer – den våldsutsatta och våldsutövaren. En återkommande
            del i mäns våld mot kvinnor är normaliseringsprocessen där den
            våldsutsatta kvinnan bland annat vänjs vid våldet. En vanlig del
            av detta är att den våldsutsatta ständigt får höra att våldet
            är hennes eget fel. Hon ikläds av förövaren ansvaret för hans
            handlingar. Förövaren inympar på olika sätt skuld och skam i den
            våldsutsatta, och detta tar ofta mycket lång tid att bryta. Denna
            normalisering av våldet, samt skuld- och skambeläggning av den
            våldsutsatta kvinnan, förstärks av myndigheters omskrivningar
            av våld som samarbetsproblem. Det är inte till barnets bästa att
            våldsutsatta åläggs ansvaret för våldsutövarens gärningar. En
            översyn och förändring av svensk lagstiftning och praxis behöver
            göras för att tydliggöra ansvars­förhållandena vid våld i nära
            relation. Den våldsutsatta ska inte ikläs ansvar för våldet.
          </p>
          <head type="h1" xml:id="i-Pzr2nhm6V3QdHL462BffCk">
            9 Hedersrelaterat våld och förtryck (HRV)
          </head>
          <p xml:id="i-P6iKBnseiuMXtso9PQ6vVC">
            Hedersförtryck har inte någon plats i Sverige. Den socialdemokratiskt
            ledda regeringen initierade flera åtgärder för att stoppa hedersförtrycket;
            bland annat gjordes hedersförtryck till ett särskilt brott. År
            2020 stärkte också den socialdemokratiskt ledda regeringen skyddet
            mot hedersrelaterade brott genom införandet av ett nytt brott,
            barnäktenskapsbrott. Samtidigt infördes även en ny särskild straffskärpningsgrund
            för brott med hedersmotiv. Dessutom infördes ett utreseförbud
            för att skydda barn från att föras utomlands för att ingå barnäktenskap
            eller könsstympas. Men arbetet måste fortsätta – inte minst inom
            det familjerättsliga området. Rapporter om förtryckta och bortförda
            barn och kvinnor kommer alltjämt.
          </p>
          <p xml:id="i-6FW5GaJbiiNXNa514BEcpV">
            Just nu pågår inom Regeringskansliet beredning och analys av
            utredningen Tryggare hem för barn. Det är angeläget att regeringen
            i beredningen inkluderar hur barn inom den familjerättsliga lagstiftningen
            också ska skyddas från hedersrelaterat våld och förtryck samt
            att kunskapen om detta höjs bland familjerätter och rättsvårdande
            myndigheter.
          </p>
          <p xml:id="i-S1EdgzsnZZrjw8q33eSMed">
            Föräldrar som utsätter barn för hedersrelaterat våld och förtryck
            ska inte ha del i vårdnad eller vara boendeförälder. Oövervakat
            umgänge ska inte heller som regel genomföras om barnet inte uttryckligen
            önskar detta och det bedöms vara till barnets bästa.
          </p>
          <p xml:id="i-N6KZeuFBnK8DY5wgi8gm7m">
            Finns det misstanke om att ett barn kommer att utsättas för ett
            hedersrelaterat bortförande så utgör det även en signal för att
            också syskonen är utsatta för heders­relaterat våld och förtryck.
          </p>
          <p xml:id="i-5xonmZXjFffSx5PZK1DMZ6">
            Hundratals barn och unga utsätts för, riskerar eller hotas med
            hedersrelaterade bortföranden. Mörkertalet är stort. Det finns
            möjlighet att fatta beslut om utreseförbud i de fall det finns
            en påtaglig risk för att ett barn förs utomlands eller lämnar
            Sverige i syfte att utsättas för barnäktenskap eller könsstympning.
            Det bör övervägas att utvidga denna reglering för att även omfatta
            andra hedersrelaterade bortföranden, såsom bestraffnings- och
            uppfostringsresor, omvändelseförsök av hbtqi-personer, oskulds­kontroller
            och oskuldsintyg. Det bör även övervägas att införa möjlighet
            att beslagta alla former av resehandlingar vid ett meddelat utreseförbud.
          </p>
          <p xml:id="i-HpjC1ERcopMxPvmTS5fPWM">
            Därutöver behöver skyddet för barns medborgarskap stärkas. Det
            bör övervägas att en ansökan om upphävande av barns svenska medborgarskap
            ska prövas av domstol utifrån principen om barnets bästa. Barns
            medborgarskap får inte upphävas i de fall barnet riskerar att
            fara illa.
          </p>
          <head type="h1" xml:id="i-JhufVT49LeBe8Mz9Lb83Yd">
            10 Utveckla medlingsinstrumentet
          </head>
          <p xml:id="i-VXkz1Gz117PJMhRJBNnP4U">
            Ibland lämnar tingsrätten i uppdrag till en medlare utanför domstolen
            att försöka hjälpa föräldrar att hitta en samförståndslösning
            för barnets bästa. Medlingsinstrumentet har införts och utvecklats
            på senare år och det är positivt att tingsrätterna får ytterligare
            ett instrument för att för barnets bästa lösa konflikter mellan
            föräldrarna. Medling är dock inte alltid lämpligt vid våldsutsatthet
            eftersom det kan bli ytterligare en form för förövaren att utöva
            våld, särskilt om medlare inte innehar kunskap om våld i nära
            relation, dess uttryck och former.
          </p>
          <p xml:id="i-DUA2SCUKtNqLQhyBf8SgmP">
            Eftersom medlingen fortfarande är så pass ny inom svenskt rättsväsende
            är det också fortsatt utan rutiner kring information och transparens
            för de föräldrar som åläggs att delta i medling. Vad innebär samtalen?
            Vad har du rätt att be om ifråga om betänketid och avstånd till
            förövaren i samtalen? O.s.v. Bristen på information och transparens
            inför samtalen riskerar att ytterligare slå mot våldsutsatta som
            därmed står än sämre rustade inför medlingssamtalen. För många
            våldsutsatta är det också viktigt att få ta med sig en stödperson
            från t.ex. en kvinnojour eller kommunens enhet för våldsutsatta.
            Det måste också tydliggöras så att medlare inte kan neka att stödpersoner
            från dessa verksamheter får följa med och att den våldsutsatta
            får sitta i separat rum under medlingen.
          </p>
          <p xml:id="i-AZGB8dEa5Su8YW4m7ugeiV">
            Det är viktigt att understryka att det är för barnens bästa det
            är nödvändigt att en våldsutsatt förälder vågar och förmår säga
            vad hen tycker och tänker i medlingssamtal.
          </p>
          <p xml:id="i-5t4J3WKzMAvETLTAQ5YtTK">
            Medlingsinstrumentet måste fortsatt utvecklas i syfte
          </p>
          <list style="ul">
            <item xml:id="i-F8SjuuN6GcWmogd1QiKJfL">
              att öka kunskapen om och när det är lämpligt med medling, och
              när det inte är lämpligt
            </item>
            <item xml:id="i-7C2QA6xBPAbVH2ShY3Jr17">
              att höja kunskapen hos medlare och rättsvårdande myndigheter
              om våld i nära relation och våldets mekanismer
            </item>
            <item xml:id="i-4Zyy49TRvqddz2ADimdaCF">
              att våldsutsatta ska få ta med sig en stödperson vid medling
              och sitta i separata rum
            </item>
            <item xml:id="i-CakfGHRQs8x9kyvGrSSYQc">
              att informationen till föräldrar inför medlingen ska tydliggöras
              och formaliseras.
            </item>
          </list>
          <head type="h1" xml:id="i-Da8D8D2FvAkzdR9rw639WY">
            11 Ekonomiskt våld
          </head>
          <p xml:id="i-2eMs1kYjuqTTruVx2B6t4y">
            Den socialdemokratiskt ledda regeringen initierade en lång rad
            insatser för att motverka ekonomiskt våld i nära relationer, till
            exempel jämställdhetsintegrering inom statens myndigheter och
            verk, inklusive Kronofogden. Vi uppskattar att vårt arbete i regering
            tas vidare av den nya regeringen. Det är bra för Sverige med kontinuitet
            i arbetet mot mäns våld mot kvinnor.
          </p>
          <p xml:id="i-Ud6waddzqpMfScvcgKej7T">
            Kronofogden beskriver på sin hemsida vad ekonomiskt våld handlar
            om. De skriver bland annat: ”Ekonomiskt våld handlar, precis som
            annat våld, om maktutövning och kontroll. Det kan leda till långvarig
            skuldsättning och skulder hos oss.”
          </p>
          <p xml:id="i-EmSDHudHVJnR7XYkBAtcSB">
            Myndigheten lyfter olika exempel på ekonomiskt våld, såsom när
            någon skaffar sig åtkomst till en annans bank-id, mejl och mobiltelefon
            eller lånar och tar krediter i någon annans namn. Mäns våld mot
            kvinnor inkluderar ofta ekonomiskt våld, där förövaren använder
            våldet för att utöva makt och kontroll över kvinnan.
          </p>
          <p xml:id="i-YbZHdeZbPsJcLfsTQqQMKD">
            Regeringen har till riksdagen redovisat att man påbörjat arbetet
            med att ta fram ett nytt åtgärdsprogram för att förebygga och
            bekämpa mäns våld mot kvinnor och heders­relaterat våld och förtryck
            som ska gälla 2024–2026. Det är mycket välkommet att regeringen
            beslutat att följa upp det tidigare arbetet med att ta fram ett
            nytt åtgärds­program.
          </p>
          <p xml:id="i-JdpDPD37JbwamRcX4y341o">
            I det pågående åtgärdsprogrammet för 2021–2023 finns viktiga
            aspekter kring ekonomi och våld inkluderat, bland annat inom utvecklingsområdet
            Särskild sårbarhet där det bland annat sägs: ”Ekonomin kan även
            vara ett sätt för våldsutövare att utöva kontroll, vilket kan
            leda till problem med försörjningen lång tid efter separationen,
            t.ex. om bodelning fördröjs.”
          </p>
          <p xml:id="i-Ny3XYPHe3XXbHVzy36PR5t">
            Det är angeläget att det nya åtgärdsprogrammet även inkluderar
            åtgärder för att förebygga och bekämpa mäns ekonomiska våld mot
            kvinnor i nära relationer.
          </p>
          <head type="h1" xml:id="i-SCzXjsvakdypYNAuMXtLT4">
            12 Tidsgräns vid bodelning
          </head>
          <p xml:id="i-Xc1M5bvDyLkAfQYzKdDDXC">
            En form av ekonomiskt våld som är vanligt förekommande är utdragna
            bodelnings­processer.
          </p>
          <p xml:id="i-AfGPTjCDEURPiZwQRjqd2V">
            När en kvinna vågar ta steget att lämna en våldsam partner är
            det viktigt att få stöd. Lika viktigt är att få till en långsiktighet
            för att kunna börja ett nytt liv. Det finns kvinnor som lämnat
            men som har känt sig tvingade att gå tillbaka när de inte får
            till en bra bostadssituation för sig och barnen. Till exempel
            handlar det om kvinnor som inte fått till en bodelning och därmed
            inte har ekonomiska möjligheter till en hållbar bostadssituation.
            Maken eller sambon har vägrat medverka till en bodelning och situationen
            har till slut tvingat brottsoffret tillbaka till förövaren. Det
            är en del av mannens eftervåld mot kvinnan och är en typ av ekonomiskt
            våld som är riktad för att fortsatt kunna kontrollera och skada
            kvinnans och barnens psykiska och fysiska mående.
          </p>
          <p xml:id="i-BJE877ga4pCZ6Uywv7GHdG">
            En bodelning mellan makar och sambor bör göras skyndsamt, men
            det finns idag inte någon lag som anger hur lång tid den ska ta
            eller som mest får ta. Det är inte rimligt.
          </p>
          <p xml:id="i-LgX96v6bDuusfuQo3VQpZy">
            Mot bakgrund av ovanstående bör regeringen se över möjligheten
            att införa en tidsgräns för när en påbörjad bodelningsprocess
            ska vara färdigställd. Översynen bör också inkludera förslag om
            hur processen ska kunna genomföras utan att parterna tillåts,
            som idag, fördröja en påbörjad process till skada för den andra
            parten, och därmed också för barnen. Därutöver behöver rättsvårdande
            myndigheter och bodelnings­förrättare få ökade kunskaper om mäns
            våld mot kvinnor eftersom bodelnings­processerna används som eftervåld
            och ekonomiskt våld. Våldsutsatta måste under bodelningsprocesser
            tillåtas ta med stödpersoner till gemensamma möten och det måste
            finnas möjlighet att sitta i separata rum vid möten med våldsutövaren.
            Ingen ska behöva få sin förmåga försvagad vid ett viktigt möte,
            för att hon är rädd för någon som är på mötet, d.v.s. förövaren.
          </p>
          <p xml:id="i-MkB1d8pcyBHYMUMNr43WfZ">
            Riksdagen har gjort ett tillkännagivande till regeringen om tidsgräns
            för bodelning. Justitieministern har till riksdagens partier meddelat
            att en återkoppling kring detta arbete ska ske under hösten 2023.
            Vi följer frågan noga och emotser det regeringen utlovat.
          </p>
          <head type="h1" xml:id="i-Ax5kABLAztqTDbVgrFbKRz">
            13 Formkrav för fullmakter
          </head>
          <p xml:id="i-44BDZiHjB2Kzg49o9p5MRW">
            En form av ekonomiskt våld som är vanligt förekommande enligt
            kvinnoorganisationer, är hur frånvaron av formkrav för fullmakter
            används av våldsamma män för att utöva makt och kontroll över
            kvinnor. Riksdagen har nåtts av uppgifter om hur fullmakter för
            bankärenden varken behöver innehålla datum eller vara bevittnade
            – vilket har förenklat och möjliggjort för våldsutövare att skuldsätta
            våldsutsatta kvinnor. Trots att fullmakter har innehållit felaktiga
            personnummer har de kunnat användas för att ta stora lån som kvinnan
            sedan står som ansvarig för – och som ger stora problem framåt.
            Det begränsar kvinnans handlingsutrymme ekonomiskt och socialt
            och har både negativ fysisk och psykisk påverkan.
          </p>
          <p xml:id="i-G1yBvHLhZPBe4zfFV9uDCY">
            Ibland anförs det som en fördel att det i de allra flesta fall
            inte finns några särskilda formkrav för en fullmakt, eftersom
            det anses bidra till att fullmakter är enkla att använda och underlättar
            för både privatpersoner och företag som behöver rättshandla genom
            någon annan. Men det är naturligtvis inte acceptabelt att den
            här typen av goda intentioner från statens sida systematiskt missbrukas
            av våldsutövande män, som därmed kan upprätthålla och förstärka
            sin makt och kontroll över våldsutsatta kvinnor. Det kan självklart
            aldrig ha varit lagstiftarens intention.
          </p>
          <p xml:id="i-4D6mMAsPnozZpFC2yScAkz">
            Denna typ av ekonomiskt våld kan även göra det svårare att lämna
            en våldsam relation. Införandet av formkrav för fullmakter, likt
            till exempel de som finns för testamenten, framstår som ett användbart
            verktyg för att stärka detta förebyggande arbete mot mäns våld
            mot kvinnor, och just mot det ekonomiska våldet. Regeringen bör
            därför se över detta och återkomma till riksdagen.
          </p>
          <head type="h1" xml:id="i-614VaKJNt9YQdAiDQ1SdBT">
            14 Framtidsfullmakter
          </head>
          <p xml:id="i-VxwBef1sGqAaJSDCW6HGaA">
            Att människor som behöver hjälp känner sig trygga med att de
            också får det är en viktig fråga för oss socialdemokrater. Som
            ett komplement till ordningen med gode män och förvaltare infördes
            för några år sedan under den tidigare regeringen en lagstiftning
            om framtidsfullmakter.
          </p>
          <p xml:id="i-8ngJ4evHpDpRqcTUvZRG7o">
            En framtidsfullmakt ger enskilda ökat självbestämmande och bättre
            möjligheter att planera framtiden och behålla kontrollen över
            frågor som är av stor betydelse för dem. Det är angeläget att
            ordningen med framtidsfullmakter fungerar som det var tänkt och
            att fullmaktshavare ges goda förutsättningar att hjälpa sina huvudmän
            i deras vardag.
          </p>
          <p xml:id="i-8j2kh96AM3AniRfKFukj8E">
            Inkommande rapporter har berättat om att de som använder framtidsfullmakter
            förvägras använda dem av banker men också socialtjänst. Dessa
            accepterar inte framtids­fullmakter utan kräver särskilda bankfullmakter
            eller god man. Det framstår därmed som att lagen om framtidsfullmakter
            inte får det genomslag som var lagstiftarens intention.
          </p>
          <p xml:id="i-QnDDrY9n96Ui7ZEszJjKam">
            Det är tydligt att det finns en osäkerhet hos vissa aktörer om
            vad en framtidsfullmakt innebär och vilken behörighet en framtidsfullmaktshavare
            har att företräda sin huvud­man. Lagstiftningen är fortfarande
            relativt ny, men det har ändå gått flera år sedan den trädde i
            kraft. Det är angeläget att lagstiftningen efterlevs. Det är inte
            rimligt att med­borgare som behöver använda sig av framtidsfullmakter
            inte kan göra det. Här måste regeringen ta sitt ansvar att göra
            lagstiftningen känd för berörda aktörer.
          </p>
          <head type="h1" xml:id="i-P1zJ7Qy4KxQDBsQVEDibaE">
            15 Testamentsregister
          </head>
          <p xml:id="i-J7LMEJhDLELsgiQ8jXNnsQ">
            Det har i riksdagen vid flera tillfällen de senaste två decennierna
            diskuterats huruvida dagens ordning gällande upprättande av testamente
            är tillfredsställande. Flera leda­möter, med olika partibeteckningar,
            har både motionerat i saken och ställt skriftliga frågor till
            ansvariga statsråd.
          </p>
          <p xml:id="i-MVbhPYtiLDas1ymqkbxumy">
            Skatteverket redovisade i maj 2008 resultatet av ett utredningsarbete
            de gjort. Skatteverket föreslog att det skulle införas en möjlighet
            att registrera testamenten i ett officiellt testamentsregister.
            Den dåvarande regeringen valde dock att inte gå vidare med förslaget.
            Frågan har fortsatt att vara aktuell, och riksdagen har också
            gjort tillkännagivanden.
          </p>
          <p xml:id="i-BHzYmWsXuWw2aurnrw4GsC">
            Att inrätta ett statligt testamentsregister kräver noggranna
            överväganden och lag­ändringar. Den förra regeringen gav Skatteverket
            i uppdrag att se över frågan och redovisa sin bedömning av hur
            en sådan tjänst skulle kunna utformas och administreras på ett
            effektivt sätt.
          </p>
          <p xml:id="i-JUSL36DCavhFdRWpFJuQ9x">
            Skatteverket har redovisat uppdraget till Justitiedepartementet.
            Den tidigare regeringen angav därefter att Skatteverkets redovisning
            utgjorde ett bra underlag inför det fortsatta arbetet med att
            överväga alla de rättsliga frågeställningar som aktualiseras och
            ta fram författningsförslag.
          </p>
          <p xml:id="i-3GGKDwhANuNaENBLwyQC9C">
            Utifrån riksdagens tillkännagivande om testamentsregister och
            det arbete förra regeringen initierade och genomförde är det angeläget
            att detta följs upp och slutförs. Regeringen har aviserat att
            det ska göras en bred översyn av olika aspekter av arvsrätten
            och har meddelat att det pågår ett arbete med att ta fram kommittédirektiv.
            Regeringen har meddelat att det ”i det sammanhanget kan ... övervägas
            om inrättande av ett testament­register ska ingå”. Vi vill erinra
            regeringen om dess konstitutionella förpliktelser ifråga om tillkännagivanden
            från riksdagen.
          </p>
          <head type="h1" xml:id="i-9GsLYrzVfCok63vzuRDhBx">
            16 En föräldraskapsrättlig lagstiftning för alla
          </head>
          <p xml:id="i-U7ukNvk9vjRotyJFN3jbKB">
            Den förra regeringen tillsatte utredningen ”En föräldraskapsrättlig
            lagstiftning för alla”. Utredningen kom 2022 med sitt betänkande
            ”Alla tiders föräldraskap”.
          </p>
          <p xml:id="i-Bz5Aftxxu6B1CBxoyY9L4F">
            Utredningen hanterar en rad angelägna frågor, inklusive frågor
            som är aktuella för barn som tillkommit via surrogatmödraskap.
            Även om det inte är tillåtet inom svensk hälso- och sjukvård är
            det angeläget att också dessa barns rättigheter kan tillgodoses
            ifråga om trygga livsvillkor och rätten till sitt ursprung. I
            regeringsställning gav vi socialdemokrater ett uppdrag till Myndigheten
            för familjerätt och föräldraskapsstöd (MFoF), att ta fram ett
            kunskapsstöd för myndigheter när de ska hantera frågeställningar
            som rör barn som har kommit till via surrogatarrangemang, så att
            inga barn riskerar att hamna i kläm.
          </p>
          <p xml:id="i-KuNSzPs3W6Uu6b3FdZN3rw">
            Enligt utredningen ”Alla tiders föräldraskap” finns det flera
            frågor som behöver hanteras för att uppnå en föräldraskapsrättslig
            lagstiftning för alla, oavsett familje­konstellationer. Utredningen
            har varit på remiss och intresseorganisationer som företräder
            bl.a. samkönade föräldrar beskriver att det är brådskande att
            få ny lagstiftning på plats. Regeringen bör återkomma till riksdagen
            snarast angående detta.
          </p>
        </div>
        <div type="motSignatures">
          <list>
            <item xml:id="i-GqZfXuKvhVuytXKwFXC9BU">
              Jennie Nilsson (S)
            </item>
            <item xml:id="i-81rMuVyS1rM3eofD2EYp8X">
              Leif Nysmed (S)
            </item>
            <item xml:id="i-LUFccXpfxRCU44B4EW7Hcj">
              Laila Naraghi (S)
            </item>
            <item xml:id="i-FQzj5iDW6dDSDCtzwHcS4k">
              Denis Begic (S)
            </item>
            <item xml:id="i-43D6Bvv4m9qEPXnzwzitfr">
              Anna-Belle Strömberg (S)
            </item>
            <item xml:id="i-Uc14ZHfjgTVTb1JwSgAKj1">
              Markus Kallifatides (S)
            </item>
          </list>
        </div>
      </div>
    </body>
  </text>
</TEI>
