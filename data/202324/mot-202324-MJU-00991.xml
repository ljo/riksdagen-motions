<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202324-MJU-00991">
  <teiHeader>
    <fileDesc>
      <titleStmt>
        <title>Vardag fri från skadliga kemikalier</title>
        <author corresp="i-Hn2xAAaqgQLyS3k5RBuXkb">av Andrea Andersson Tay m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2023/24:991 av Andrea Andersson Tay m.fl. (V)</title>
          <idno type="rdwebb">HB02991</idno>
          <rs type="number">991</rs>
          <orgName type="comitteeAbbreviation">MJU</orgName>
          <ref type="dokument_url_text">https://data.riksdagen.se/dokument/HB02991/text</ref>
          <ref type="dokument_url_html">https://data.riksdagen.se/dokument/HB02991</ref>
          <ref type="dokumentstatus_url_xml">https://data.riksdagen.se/dokumentstatus/HB02991</ref>
          <ref type="pdf">https://data.riksdagen.se/fil/BAA13423-61BD-4224-B12D-3B51E26BBDC3</ref>
          <ref type="docx">https://data.riksdagen.se/fil/AC8AA707-2694-4FF1-BCE3-CE81E17E0B2F</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-Hn2xAAaqgQLyS3k5RBuXkb</idno>
            <name>Andrea Andersson Tay</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-U8W4uUAKEoMtNdRs3JJRK8</idno>
            <name>Kajsa Fredholm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6CAgZyR6FvVqYZHQfCw5HJ</idno>
            <name>Hanna Gunnarsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7EGhEVdWhirq9oiHvVcrQR</idno>
            <name>Lotta Johnsson Fornarve</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda W Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-KJKeJpjYamsdeDKDRLQkjJ" type="signed"/>
        <correspContext corresp="i-KJKeJpjYamsdeDKDRLQkjJ">
          <note type="signatory" corresp="i-Hn2xAAaqgQLyS3k5RBuXkb"/>
          <note type="signatory" corresp="i-U8W4uUAKEoMtNdRs3JJRK8"/>
          <note type="signatory" corresp="i-6CAgZyR6FvVqYZHQfCw5HJ"/>
          <note type="signatory" corresp="i-7EGhEVdWhirq9oiHvVcrQR"/>
          <note type="signatory" corresp="i-HG8uLqLT7SnwSx5YRobkVr"/>
          <note type="signatory" corresp="i-PAfMpaW8KP2UfRTBpXARTc"/>
        </correspContext>
        <correspAction type="submitted" xml:id="i-HytJHMN8Fi1qumaEayESem">
          <date when="2023-10-03"/>
          <time when="16:26:58"/>
        </correspAction>
        <correspAction type="reviewed" xml:id="i-24BqWMgBCQFe9WDQ1HaB1m">
          <date when="2023-10-03"/>
          <time when="19:24:40"/>
        </correspAction>
        <correspAction type="referred" xml:id="i-EVNQEMHtgMyFfK785MhBbT">
          <date when="2023-10-17"/>
        </correspAction>
        <correspAction type="assigned" xml:id="i-UKRXBZJTNuUWu74jhfhYU4">
          <date when="2024-04-25"/>
          <time when="16:03:04"/>
        </correspAction>
        <correspContext corresp="i-UKRXBZJTNuUWu74jhfhYU4">
          <ref type="assignedTo">Miljö- och jordbruksutskottet</ref>
        </correspContext>
        <correspAction type="behandlas_i" xml:id="i-MFGNkq9LcyJeN2yjUKKqTj"/>
        <correspContext corresp="i-MFGNkq9LcyJeN2yjUKKqTj">
          <ref type="uppgift">2023/24:AU8</ref>
          <ref type="ref_dok_id">HB01AU8</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">AU8</ref>
          <ref type="ref_dok_titel">Arbetsmiljö och arbetstid</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-6fF3YXhfZnW6b4eQeauB3n"/>
        <correspContext corresp="i-6fF3YXhfZnW6b4eQeauB3n">
          <ref type="uppgift">2023/24:MJU12</ref>
          <ref type="ref_dok_id">HB01MJU12</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">MJU12</ref>
          <ref type="ref_dok_titel">Naturvård</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-Mx6z429nyNUaonnHYXGf3W"/>
        <correspContext corresp="i-Mx6z429nyNUaonnHYXGf3W">
          <ref type="uppgift">2023/24:MJU13</ref>
          <ref type="ref_dok_id">HB01MJU13</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">MJU13</ref>
          <ref type="ref_dok_titel">Övergripande miljöfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-JSQivCPmUTBfVgSnukkdhh"/>
        <correspContext corresp="i-JSQivCPmUTBfVgSnukkdhh">
          <ref type="uppgift">2023/24:MJU14</ref>
          <ref type="ref_dok_id">HB01MJU14</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">MJU14</ref>
          <ref type="ref_dok_titel">Jakt och viltvård</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-DJHXYTBgjxz1mPKaqFAxNk"/>
        <correspContext corresp="i-DJHXYTBgjxz1mPKaqFAxNk">
          <ref type="uppgift">2023/24:MJU16</ref>
          <ref type="ref_dok_id">HB01MJU16</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">MJU16</ref>
          <ref type="ref_dok_titel">Jordbrukspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-XFnFhBok7gnumxkGnRf7cf"/>
        <correspContext corresp="i-XFnFhBok7gnumxkGnRf7cf">
          <ref type="uppgift">2023/24:MJU17</ref>
          <ref type="ref_dok_id">HB01MJU17</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">MJU17</ref>
          <ref type="ref_dok_titel">Cirkulär och giftfri ekonomi och Riksrevisionens rapport om hantering av uttjänta solcellspaneler och vindturbinblad</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-Li9hs79K98MENnwaRrs7rE"/>
        <correspContext corresp="i-Li9hs79K98MENnwaRrs7rE">
          <ref type="uppgift">2023/24:SkU13</ref>
          <ref type="ref_dok_id">HB01SkU13</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SkU13</ref>
          <ref type="ref_dok_titel">Punktskatt och tull</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2023/24:991 av Andrea Andersson Tay m.fl. (V) Vardag fri från skadliga kemikalier</div>
        <div type="motSubmissionInfo"/>
      </div>
      <div type="motBody">
        <div type="TOC" xml:id="i-VyrBsnJWtcZ7R538pLfmwB">
          <head>
            1 Innehållsförteckning
          </head>
          <list>
            <item style="indent-level: 1">
              1 Innehållsförteckning
            </item>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Inledning
            </item>
            <item style="indent-level: 1">
              4 Utveckla de globala insatserna mot farliga kemikalier
            </item>
            <item style="indent-level: 1">
              5 Stärk EU:s regler för kemikalier
            </item>
            <item style="indent-level: 1">
              6 Kemikaliepolitiken kräver även nationella åtgärder
            </item>
            <item style="indent-level: 2">
              6.1 Åtgärdsplan för att uppnå miljökvalitetsmålet Giftfri miljö
            </item>
            <item style="indent-level: 2">
              6.2 PFAS
            </item>
            <item style="indent-level: 2">
              6.3 Förbud mot ftalater
            </item>
            <item style="indent-level: 2">
              6.4 Förbud mot bisfenoler
            </item>
            <item style="indent-level: 2">
              6.5 Förbud mot bromerade flamskyddsmedel
            </item>
            <item style="indent-level: 2">
              6.6 Kemiska bekämpningsmedel
            </item>
            <item style="indent-level: 2">
              6.7 Åtgärder mot andra skadliga kemikalier
            </item>
            <item style="indent-level: 2">
              6.8 Förbud mot blyammunition
            </item>
            <item style="indent-level: 2">
              6.9 Kemikalier i den cirkulära ekonomin
            </item>
            <item style="indent-level: 2">
              6.10 Inför sanktionsavgifter vid kemikaliebrott
            </item>
          </list>
        </div>
        <div type="motProposal" subtype="förslag">
          <head xml:id="i-BDqUutrkaR7iZZesbVu4zr">
            2 Förslag till riksdagsbeslut
          </head>
          <list>
            <item sortKey="Yrkande 1" xml:id="i-12WKoncBGR5x9F8TtMnp7U">
              Riksdagen ställer sig bakom det som anförs i motionen om att
              Sverige bör verka för en global standard för transparens gällande
              kemikalier i material och produkter och tillkännager detta för
              regeringen.
            </item>
            <item sortKey="Yrkande 2" xml:id="i-Tn4F2hcTxYcU2qLZDtYP5C">
              Riksdagen ställer sig bakom det som anförs i motionen om krav
              på förändringar av Reach och övrigt kemikalieregelverk inom EU
              och tillkännager detta för regeringen.
            </item>
            <item sortKey="Yrkande 3" xml:id="i-Dk8vmzWXeAaWZ8wbNx8W8h">
              Riksdagen ställer sig bakom det som anförs i motionen om att
              Sverige bör verka för att EU:s regelverk ger enskilda länder större
              möjlighet att införa strängare kemikalieregler på produkter av
              miljö- och folkhälsoskäl och tillkännager detta för regeringen.
            </item>
            <item sortKey="Yrkande 4" xml:id="i-2ajmyjwJ7BoYm7Er23jJfr">
              Riksdagen ställer sig bakom det som anförs i motionen om att
              regeringen bör uppdra åt Kemikalieinspektionen att ta fram förslag
              till reglering av fler grupper av kemikalier på EU-nivå och tillkännager
              detta för regeringen.
            </item>
            <item sortKey="Yrkande 5" xml:id="i-WKbswdZ2BVN3AH9iLpNsiD">
              Riksdagen ställer sig bakom det som anförs i motionen om att
              regeringen bör uppdra åt Kemikalieinspektionen att återuppta arbetet
              med en handlingsplan för en giftfri vardag och tillkännager detta
              för regeringen.
            </item>
            <item sortKey="Yrkande 6" xml:id="i-CJmeHLr8n8Kd6mo8rcredV">
              Riksdagen ställer sig bakom det som anförs i motionen om att
              regeringen bör uppdra åt Kemikalieinspektionen att undersöka och
              ge förslag på hur privatimporterade produkters innehåll av farliga
              kemikalier ska deklareras och tillkännager detta för regeringen.
            </item>
            <item sortKey="Yrkande 7" xml:id="i-4euTfjJsSqpjRu1kYLrLZ6">
              Riksdagen ställer sig bakom det som anförs i motionen om att
              regeringen bör återkomma med förslag om att sanering av förorenade
              områden ska kunna inledas innan ansvarsutredning har färdigställts
              och tillkännager detta för regeringen.
            </item>
            <item sortKey="Yrkande 8" xml:id="i-E8PhF1y3LXkn6W3a2EsUy5">
              Riksdagen ställer sig bakom det som anförs i motionen om att
              regeringen bör återkomma med en åtgärdsplan för nationella förbud
              och begränsningar av kemikalier som inte bedöms regleras inom
              rimlig tid inom EU för att nå miljökvalitetsmålet Giftfri miljö
              och tillkännager detta för regeringen.
            </item>
            <item sortKey="Yrkande 9" xml:id="i-RXxGredvhTmubPi7tT3Pxb">
              Riksdagen ställer sig bakom det som anförs i motionen om att
              regeringen på EU-nivå ska verka för att det förslag om kraftig
              begränsning av alla PFAS som lagts fram av Kemikalieinspektionen
              tillsammans med andra europeiska myndigheter genomförs i sin helhet
              och tillkännager detta för regeringen.
            </item>
            <item sortKey="Yrkande 10" xml:id="i-XQ2S5gjsEHFszuTtjrpagk">
              Riksdagen ställer sig bakom det som anförs i motionen om att
              ett nationellt förbud mot PFAS bör införas på varor som barn kommer
              i kontakt med samt i textil, kosmetika och varor som kommer i
              kontakt med livsmedel, och detta tillkännager riksdagen för regeringen.
            </item>
            <item sortKey="Yrkande 11" xml:id="i-6hzKbr3RN6zHFf8J2Pzhjb">
              Riksdagen ställer sig bakom det som anförs i motionen om att
              regeringen bör återkomma med förslag på lagstiftning som innebär
              att produkter som innehåller PFAS och andra särskilt farliga ämnen
              måste märkas och tillkännager detta för regeringen.
            </item>
            <item sortKey="Yrkande 12" xml:id="i-8yGCaiLHNFT16MvFYouc3H">
              Riksdagen ställer sig bakom det som anförs i motionen om att
              regeringen inom ramen för miljömålssystemet bör införa etappmål
              om att mat och dricksvatten ska vara fria från PFAS och tillkännager
              detta för regeringen.
            </item>
            <item sortKey="Yrkande 13" xml:id="i-GqNKtmUfCthBy7f9Me3qBc">
              Riksdagen ställer sig bakom det som anförs i motionen om att
              regeringen bör återkomma med lagförslag som syftar till att säkra
              arbetsmiljön för yrkesverksamma som kommer i kontakt med PFAS
              och tillkännager detta för regeringen.
            </item>
            <item sortKey="Yrkande 14" xml:id="i-S9JYizh31nTQc4MPSULZnB">
              Riksdagen ställer sig bakom det som anförs i motionen om att
              regeringen bör återkomma med förslag på tydligare lagstiftning
              gällande ansvar när personer utsätts för höga halter av hälsoskadliga
              kemikalier och tillkännager detta för regeringen.
            </item>
            <item sortKey="Yrkande 15" xml:id="i-MJHr8gPxM9ou8197GNdmiJ">
              Riksdagen ställer sig bakom det som anförs i motionen om att
              regeringen bör återkomma med förslag på lagstiftning som innebär
              att näringsidkare vars verksamhet hindras av föroreningar av hälsoskadliga
              kemikalier ska kunna få ekonomiskt stöd medan ansvarsutredning
              pågår, och detta tillkännager riksdagen för regeringen.
            </item>
            <item sortKey="Yrkande 16" xml:id="i-29cjvhz6x8pRmo56hRVX25">
              Riksdagen ställer sig bakom det som anförs i motionen om att
              regeringen bör återkomma med förslag på lagstiftning som innebär
              att alla produkter som innehåller PFAS klassas som farligt avfall
              och tillkännager detta för regeringen.
            </item>
            <item sortKey="Yrkande 17" xml:id="i-9J27cXFEXfG6tAJdRHeetV">
              Riksdagen ställer sig bakom det som anförs i motionen om att
              ett nationellt totalförbud mot ftalater i golv, tapeter, målarfärg,
              kosmetika, textilier, leksaker och barnavårdsartiklar bör införas
              och tillkännager detta för regeringen.
            </item>
            <item sortKey="Yrkande 18" xml:id="i-TtZoueA4yYmyVbjnMD5JzF">
              Riksdagen ställer sig bakom det som anförs i motionen om att
              Sverige på EU-nivå ska driva krav på totalförbud mot ftalater
              och tillkännager detta för regeringen.
            </item>
            <item sortKey="Yrkande 19" xml:id="i-D8z9d62YtZyd2cNMdSS4vE">
              Riksdagen ställer sig bakom det som anförs i motionen om att
              ett nationellt totalförbud mot bisfenoler bör införas och tillkännager
              detta för regeringen.
            </item>
            <item sortKey="Yrkande 20" xml:id="i-DEyrUav9QLNaCQsRHEY3uc">
              Riksdagen ställer sig bakom det som anförs i motionen om att
              Sverige på EU-nivå ska driva krav på förbud mot bisfenoler och
              tillkännager detta för regeringen.
            </item>
            <item sortKey="Yrkande 21" xml:id="i-46zB7ebEug3cLmG5FnyZCR">
              Riksdagen ställer sig bakom det som anförs i motionen om att
              regeringen bör införa ett nationellt förbud mot bromerade flamskyddsmedel
              och tillkännager detta för regeringen.
            </item>
            <item sortKey="Yrkande 22" xml:id="i-FvLagh47yjQrP85eqicGGv">
              Riksdagen ställer sig bakom det som anförs i motionen om att
              Sverige på EU-nivå ska driva krav på förbud mot bromerade flamskyddsmedel
              och tillkännager detta för regeringen.
            </item>
            <item sortKey="Yrkande 23" xml:id="i-DhY9DhztrK3tPuFbkyDGxK">
              Riksdagen ställer sig bakom det som anförs i motionen om att
              Sverige bör anta en handlingsplan för att fasa ut användningen
              av skadliga kemiska bekämpningsmedel och tillkännager detta för
              regeringen.
            </item>
            <item sortKey="Yrkande 24" xml:id="i-BKTJhK1z3Ai4hjgnKxXqVW">
              Riksdagen ställer sig bakom det som anförs i motionen om att
              regeringen bör återkomma med förslag på en ny bekämpningsmedelsskatt
              differentierad utifrån bekämpningsmedlens olika miljö- och hälsorisker
              och tillkännager detta för regeringen.
            </item>
            <item sortKey="Yrkande 25" xml:id="i-Q5N1taaANvKDPHLRThvS4K">
              Riksdagen ställer sig bakom det som anförs i motionen om att
              ett förbud mot triklosan, triklokarban och silver som tillsatser
              i konsumentprodukter bör införas och tillkännager detta för regeringen.
            </item>
            <item sortKey="Yrkande 26" xml:id="i-NXAN54j1SBiaMyV4rPC9S6">
              Riksdagen ställer sig bakom det som anförs i motionen om att
              regeringen bör utreda riskerna med siloxaner och om användningen
              bör begränsas och tillkännager detta för regeringen.
            </item>
            <item sortKey="Yrkande 27" xml:id="i-M3v7LKxUXdbi78t8HQ9Cmy">
              Riksdagen ställer sig bakom det som anförs i motionen om att
              regeringen bör utreda riskerna med melamin och om användningen
              bör begränsas och tillkännager detta för regeringen.
            </item>
            <item sortKey="Yrkande 28" xml:id="i-B5sS3BpkkxKgqd5sSniXbQ">
              Riksdagen ställer sig bakom det som anförs i motionen om att
              regeringen bör återkomma med förslag på förbud mot att använda
              bly i jaktammunition och tillkännager detta för regeringen.
            </item>
            <item sortKey="Yrkande 29" xml:id="i-4vFgyLGaSJKrJ2qWqks4yd">
              Riksdagen ställer sig bakom det som anförs i motionen om att
              regeringen bör verka för ett förbud mot bly i jaktammunition inom
              EU och tillkännager detta för regeringen.
            </item>
            <item sortKey="Yrkande 30" xml:id="i-65dBPUsj29ncRaejdXLSAw">
              Riksdagen ställer sig bakom det som anförs i motionen om att
              regeringen bör uppdra åt Kemikalieinspektionen att samverka med
              aktörer på andrahandsmarknaden för att minska cirkulationen av
              begagnade produkter innehållande hälsoskadliga ämnen som innebär
              risker vid användning, och detta tillkännager riksdagen för regeringen.
            </item>
            <item sortKey="Yrkande 31" xml:id="i-2KJSDBzGeGUQq2xg3SXeSV">
              Riksdagen ställer sig bakom det som anförs i motionen om att
              regeringen bör införa mål om att avloppsvatten ska renas från
              läkemedel, mikroplaster och skadliga kemikalier och tillkännager
              detta för regeringen.
            </item>
            <item sortKey="Yrkande 32" xml:id="i-MDRGYaj8if56kaharpUSjg">
              Riksdagen ställer sig bakom det som anförs i motionen om att
              regeringen bör återkomma med förslag på lagstiftning som innebär
              att miljösanktionsavgifter införs vid fler kemikaliebrott och
              tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-DHWyZiH7t7RWfKsQKr3xQT">
            3 Inledning
          </head>
          <p xml:id="i-HD1YaMNwsLbXHkroA3o8TR">
            Enligt FN står mänskligheten på global nivå inför tre stora kriser:
            global upphettning, förlust av biologisk mångfald och föroreningar.
            Vår användning av kemikalier bidrar till alla dessa tre kriser.
            Kemikaliebranschen ligger trea på listan över de sektorer inom
            industrin som släpper ut mest växthusgaser globalt. En stor del
            av de kemikalier som produceras är skadliga för människors hälsa
            och för andra arter och bidrar därmed till förlust av biologisk
            mångfald. Ett exempel är att antalet insekter har minskat dramatiskt
            de senaste decennierna till följd av användning av bekämpningsmedel.
          </p>
          <p xml:id="i-9oaZFH81621XK8ZtswxkYp">
            80 procent av EU:s medborgare oroar sig för hur deras hälsa påverkas
            av kemikalier i vardagsprodukter. Det är inte utan anledning.
            Användningen av hormonstörande ämnen inom EU har beräknats kosta
            samhället 150 miljarder euro om året i sjukvårds­kostnader och
            minskad produktivitet. De hälsorelaterade kostnaderna orsakade
            av PFAS har beräknats till över 50 miljarder euro varje år. Ett
            forskningsprojekt som har samlat in prover från tusentals människor
            runtom i Europa visar på utbredd förekomst av hälso­skadliga kemikalier
            i våra kroppar, i många fall i nivåer som man vet innebär risker
            för hälsan.
          </p>
          <p xml:id="i-D8rsHzEAcbS8PNvNWDmWNt">
            23 000 kemikalier är registrerade inom EU, men bara några hundra
            av dessa har utvärderats av myndigheterna. För en säkrare kemikalieanvändning
            krävs skarpare krav på de företag som tillverkar kemikalier och
            släpper ut dem på marknaden och ett mer heltäckande regelverk
            i Sverige, på EU-nivå och globalt. Ju fler EU-länder som inför
            skarpare nationell lagstiftning, desto lättare är det att driva
            igenom begränsningar på EU-nivå. Myndigheterna måste också ha
            tillräckliga resurser för att kunna övervaka att reglerna följs.
            Såväl oberoende forskning som myndigheternas miljöövervakning
            har avgörande betydelse för att upptäcka föroreningar och utvärdera
            risker för människor och miljö.
          </p>
          <p xml:id="i-HaZH9G55YthmnWGRs3SkyV">
            Vid bedömning av kemikalier ska försiktighetsprincipen gälla.
            Det innebär att förebyggande åtgärder ska vidtas vid hot mot hälsa
            eller miljö även om osäkerhet råder om hoten. Vänsterpartiet anser
            att inga nya kemikalier ska börja användas innan deras eventuella
            negativa påverkan har utvärderats. Kemikalier med egenskaper som
            inte är tillräckligt kända ska bedömas som farliga tills de har
            granskats.
          </p>
          <head type="h1" xml:id="i-B7vU6RWdJyqZhp5Bc4pJq6">
            4 Utveckla de globala insatserna mot farliga kemikalier
          </head>
          <p xml:id="i-A4UTS5qxpDdrdJ3RWU6Vsa">
            Det finns i dag en internationell kemikaliestrategi genom FN
            under förkortningen SAICM (Strategic Approach to International
            Chemicals Management). Här fattas beslut om vilka viktiga kemikaliefrågor
            man ska arbeta med på global nivå. Målet var att till 2020 uppnå
            en säker hantering av kemikalier som minimerar de negativa effekterna
            för människor och miljö. År 2015 antogs t.ex. ett frivilligt globalt
            program för information om kemiska ämnen i varor. Det övergripande
            målet nåddes dock inte till 2020 och förhandlingar pågår nu om
            en ny global överenskommelse som väntas antas hösten 2023. Vänsterpartiet
            anser att detta strategiska arbete är av betydande värde för att
            minska spridningen av farliga kemikalier, men att det också behövs
            bindande avtal på internationell nivå.
          </p>
          <p xml:id="i-AUP3yrdjefiBdHWooQRfsQ">
            Den nya överenskommelse som är under förhandling omfattar inte
            kemikalier i varor. Eftersom konsumentprodukter är en betydande
            källa till de skadliga kemikalier människor utsätts för anser
            Vänsterpartiet att det behövs större insatser för att minska exponeringen.
            Ett första steg är att känna till kemikalieinnehållet i varorna.
            I dag saknas dock krav på internationell nivå för att säkerställa
            att det finns information om kemikalieinnehållet i konsumentprodukter.
            En viktig åtgärd vore därför att införa en global standard för
            trans­parens gällande kemikalier i material och produkter. En
            sådan standard kan utvecklas och hanteras inom ramen för befintliga
            internationella samarbeten på kemikalieområdet.
          </p>
          <p xml:id="i-HJBYG8df2z9KYTWkBiA6mM">
            Sverige bör verka för en global standard för transparens gällande
            kemikalier i material och produkter. Detta bör riksdagen ställa
            sig bakom och ge regeringen till känna.
          </p>
          <head type="h1" xml:id="i-51Jw7L5fKo63LRxwmPTWSh">
            5 Stärk EU:s regler för kemikalier
          </head>
          <p xml:id="i-Nik4FBMoRvgy5XGQ5cazQc">
            EU-kommissionen antog 2020 en kemikaliestrategi som syftar till
            att förbättra skyddet för hälsa och miljö samt främja innovation
            av säkra och hållbara kemikalier. Strategin innehåller en lång
            rad planerade åtgärder och vilar på två principer: att skadliga
            kemi­kalier hellre ska begränsas redan på designstadiet än kontrolleras
            när de är ute på mark­naden samt att generella förbud ska införas
            mot de farligaste kemikalierna och att undantag endast ska tillåtas
            för tillämpningar där de är nödvändiga för att samhället ska fungera
            eller för skydd av hälsa och säkerhet.
          </p>
          <p xml:id="i-SUSLwnK2vEFxLEVEG3dKHb">
            Det är nu viktigt att den höga ambitionsnivån i kemikaliestrategin
            omsätts i lagstift­ning. Framför allt EU:s kemikalielagstiftning
            Reach är i stort behov av förändringar för att förbättra hanteringen
            av kemikalier inom EU. En uppdatering av Reach har varit aviserad
            av kommissionen sedan länge, men har skjutits upp efter påtryckningar
            från kemikalieindustrin och kommer nu sannolikt inte att kunna
            färdigställas innan valet till EU-parlamentet 2024, vilket innebär
            att processen dras i långbänk. Det är av yttersta vikt att revideringen
            av Reach genomförs så snabbt som möjligt och att arbetet präglas
            av en hög ambitionsnivå.
          </p>
          <p xml:id="i-YEwN2GSGxV7d3d8FyZ8Aib">
            Vänsterpartiet anser att Sverige måste verka för att skärpa lagstiftningen
            på en rad områden. Den bör exempelvis revideras så att barns hälsa
            sätts i första rummet, och hormonstörande ämnen ska regleras hårdare.
            EU:s ambition att ersätta miljöskadliga kemikalier med mindre
            farliga bör stärkas genom högre krav på producenterna. Nanomaterial
            och polymerer bör i större utsträckning införlivas i Reach. Högre
            krav behöver ställas på studier av lågvolymämnen innan godkännande.
            EU:s kemikalie­lagstiftning bör även stärka regelverket för att
            beakta och förhindra miljö- och hälsofarliga effekter som uppstår
            genom kombination av kemikalier (den s.k. cocktail­effekten).
            I dag finns en praxis för att reglera kemikalier gruppvis, så
            att kemikalier med samma eller liknande egenskaper automatiskt
            går under samma reglering, och detta bör tillämpas i större utsträckning.
            Beslutsprocesserna i Reach för tillståndsprövning och begränsningar
            måste snabbas på avsevärt. EU:s kemikalieregelverk måste ställa
            krav på att information om kemikalieinnehåll i varor finns tillgänglig
            och är begriplig, inte minst för att underlätta för konsumenter
            och företag att undvika skadliga kemikalier så länge de finns
            kvar på marknaden. Lagstiftningen måste också ställa högre krav
            på tillsyn av importerade produkter.
          </p>
          <p xml:id="i-2rkx2ajzsYDoNFgLhJCuUZ">
            Vad som ovan anförts om krav på förändringar av Reach och övrigt
            kemikalie­regelverk inom EU bör riksdagen ställa sig bakom och
            ge regeringen till känna.
          </p>
          <p xml:id="i-WJZS3XkHrNGvmpHAUdQ4x">
            Det är viktigt att skärpa lagstiftningen på EU-nivå för att uppnå
            en högre lägstanivå, men det är samtidigt rimligt att en högre
            politisk miljöambition i sig ska kunna vara ett skäl för att godkänna
            strängare regler i ett medlemsland inom EU.
          </p>
          <p xml:id="i-CUsd9We5aDbqXyba7G72NK">
            Sverige bör verka för att EU:s regelverk ger enskilda länder
            större möjlighet att införa strängare kemikalieregler på produkter
            av miljö- och folkhälsoskäl. Detta bör riksdagen ställa sig bakom
            och ge regeringen till känna.
          </p>
          <p xml:id="i-9rzo1pAsJJSoXCTxaGhV5t">
            Den svenska Kemikalieinspektionen har god kompetens när det gäller
            att utveckla förslag för gruppvis reglering av kemikalier. Myndigheten
            har bl.a. varit med och tagit fram ett förslag om att kraftigt
            begränsa användningen av alla PFAS-ämnen inom EU. Sverige bör
            utnyttja detta och låta Kemikalieinspektionen bidra till att fler
            kemikalier regleras på gruppnivå inom EU.
          </p>
          <p xml:id="i-H1frPvEkQefn62TRFp7MGs">
            Regeringen bör uppdra åt Kemikalieinspektionen att ta fram förslag
            till reglering av fler grupper av kemikalier på EU-nivå. Detta
            bör riksdagen ställa sig bakom och ge regeringen till känna.
          </p>
          <head type="h1" xml:id="i-AEgX9z6JTgcPXvvVHA9yWd">
            6 Kemikaliepolitiken kräver även nationella åtgärder
          </head>
          <p xml:id="i-FDubCaJuwbVSeZCBKaxkzC">
            Sveriges miljöpolitik syftar till att uppfylla kraven i våra
            nationella miljökvalitetsmål. Enligt miljökvalitetsmålet Giftfri
            miljö ska förekomsten av ämnen i miljön som har skapats i eller
            utvunnits av samhället inte hota människors hälsa eller den biologiska
            mångfalden. Halterna av naturfrämmande ämnen ska vara nära noll
            och deras påverkan på människors hälsa och ekosystemen ska vara
            försumbar. Halterna av naturligt förekommande ämnen ska vara nära
            bakgrundsnivåerna.
          </p>
          <p xml:id="i-P1DsJoF796j4XEpRJzxtUj">
            I Naturvårdsverkets fördjupade uppföljning av Sveriges nationella
            miljömål 2023 konstateras att det finns förutsättningar för att
            på sikt delvis nå miljökvalitetsmålet. Bedömningen bygger på antagandet
            att de åtgärder som aviserats i EU:s kemikaliestrategi genomförs
            till 2030. Det tar dock tid innan halterna av ämnen som förbjuds
            eller begränsas sjunker i miljön och vi kommer därför att få vänta
            längre än till målåret 2030 innan exponeringen för kemikalier
            i samhället minskar. Vi saknar också kunskap om spridningen av
            de flesta ämnen och hur halterna utvecklats över tid. Därför går
            det i dag inte att se en tydlig riktning för utvecklingen i miljön.
            Samtidigt som skärpt lagstiftning ser ut att vara på gång inom
            EU ökar användningen av kemikalier i samhället och handeln med
            länder där lagstiftningen inte ställer lika hårda krav.
          </p>
          <p xml:id="i-SwB6A8zP4us3UfjaXLjUdn">
            Mellan åren 2010 och 2020 genomförde Kemikalieinspektionen på
            regeringens upp­drag en satsning på en handlingsplan för en giftfri
            vardag. Målet var framför allt att skydda barn och unga. Bland
            annat analyserades över 6 000 varor för innehåll av skadliga ämnen
            och många varor som visade sig innehålla förbjudna kemikalier
            plockades bort från marknaden. Kemikalieinspektionen bidrog som
            en del i hand­lingsplanen också till utvecklingen av det gemensamma
            arbetet på kemikalieområdet inom EU. Vänsterpartiet anser att
            satsningen var framgångsrik och borde återupptas.
          </p>
          <p xml:id="i-QnBa2xfMYzGtPw9a6JnMPy">
            Regeringen bör uppdra åt Kemikalieinspektionen att återuppta
            arbetet med en handlingsplan för en giftfri vardag. Detta bör
            riksdagen ställa sig bakom och ge regeringen till känna.
          </p>
          <p xml:id="i-4ZFtRRff9w12sjPkojtkq2">
            Inom EU finns krav på att alla företag som producerar eller för
            ut produkter på marknaden redovisar innehållet av särskilt farliga
            ämnen. Varor som köps direkt av privatpersoner via nätet från
            företag utanför EU omfattas dock inte av detta, vilket underminerar
            arbetet med att fasa ut dessa kemikalier.
          </p>
          <p xml:id="i-CyJhpYeK74sh2zFYtqfWFz">
            Regeringen bör uppdra åt Kemikalieinspektionen att undersöka
            och ge förslag på hur privatimporterade produkters innehåll av
            farliga kemikalier ska deklareras. Detta bör riksdagen ställa
            sig bakom och ge regeringen till känna.
          </p>
          <p xml:id="i-36PsMbHSnHrB9PPAXDHebe">
            I Sverige finns 86 000 områden som misstänks vara förorenade.
            De flesta av för­oreningarna har orsakats av industrier och verksamheter
            innan miljölagstiftningen utvecklades, men det finns även många
            områden som förorenats under senare år av exempelvis PFAS. Arbetet
            med att bedöma vilka områden som behöver saneras pågår och hittills
            har närmare 10 000 områden bedömts utgöra en mycket stor eller
            stor risk för hälsa och miljö. Att sanera dessa områden är ofta
            en långdragen process, bl.a. för att en ansvarsutredning först
            måste fastställa vem som ska betala för saneringen innan arbetet
            kan påbörjas. Att förorenaren ska betala är en viktig princip.
            Om arbetet med att sanera förorenade områden fördröjs av att det
            är svårt att fastställa vem som är ansvarig kan det dock leda
            till att gifter sprids och riskerar att skada människor och miljö.
            Därför är det angeläget att möjliggöra att sanering påbörjas innan
            ansvarsutredningen är klar när det bedöms vara nödvändigt.
          </p>
          <p xml:id="i-4jYTosbLYLin631xxp4APA">
            Regeringen bör återkomma med förslag om att sanering av förorenade
            områden ska kunna inledas innan ansvarsutredning har färdigställts.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-7UFZA5mTikhNMejHeaeb8X">
            6.1 Åtgärdsplan för att uppnå miljökvalitetsmålet Giftfri miljö
          </head>
          <p xml:id="i-W5A6PxpePUZssGpQFwXDyb">
            Sverige har under lång tid legat i framkant internationellt när
            det gäller reglering av hälso- och miljöskadliga kemikalier. EU:s
            arbete har dock tagit stora kliv framåt på senare år och det krävs
            en ambitionshöjning från svensk sida för att Sverige inte ska
            halka efter. Likväl finns utrymme för att gå före med nationella
            regleringar på områden där EU-lagstiftning inte finns på plats.
            Det behövs en uttalad strategi för hur Sverige ska kunna uppnå
            en giftfri miljö när EU:s beslut på området brister eller dröjer
            längre än vad som kan anses acceptabelt för människors hälsa eller
            för miljön. Av just detta skäl har vi förslag på mer långtgående
            nationella regleringar och förbud mot de farligaste ämnena. Det
            står inte i motsättning till det mer långsiktiga påverkansarbetet
            gentemot EU. Det behövs en åtgärdsplan i närtid för nationella
            förbud mot och begränsningar för kemikalier.
          </p>
          <p xml:id="i-6Ncx6fdaJ8jVvk31jHiYWi">
            Regeringen bör återkomma med en åtgärdsplan för nationella förbud
            och begräns­ningar av kemikalier som inte bedöms regleras inom
            rimlig tid inom EU för att nå miljökvalitetsmålet Giftfri miljö.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-9ZNZTcXxKKs8acosQJeNoa">
            6.2 PFAS
          </head>
          <p xml:id="i-2vqE97iEvFrhyHx4pzmtjY">
            Per- och polyfluorerade alkylsubstanser (PFAS) återfinns i dag
            nästan överallt i miljön. Ämnena har använts sedan 1950-talet
            och förekommer i en mängd olika produkter, bl.a. textilier, pappersförpackningar,
            kosmetika, mobiltelefoner och brandskum. PFAS kallas också för
            evighetskemikalier, eftersom de inte bryts ned i naturen. De kan
            också sprida sig långa sträckor via luft och vatten och finns
            därför i dag över hela jorden. Vi vet att en rad PFAS är reproduktionsstörande
            och flera misstänks vara cancerframkallande för människor. Tusentals
            olika ämnen tillhör gruppen PFAS och för de allra flesta saknas
            kunskap om hälsoeffekterna, men det finns skäl att tro att alla
            är skadliga.
          </p>
          <p xml:id="i-BdWaaGXAmt1z2AHiuvh9E4">
            Inom kemikalieindustrin har riskerna med PFAS länge varit kända,
            men producent­erna valde att inte offentliggöra denna information
            och dra tillbaka ämnena. Istället fortsatte de tillverka dem i
            allt större mängder som därmed har kunnat spridas i miljön och
            till människor genom vattnet vi dricker, maten vi äter och de
            saker vi omger oss med. Att det har kunnat ske är en skandal och
            ett bevis på att dagens kemikalielagstift­ning inte fungerar och
            måste skärpas.
          </p>
          <p xml:id="i-LjsY6QRbM1JfSN5B2zNjJ">
            Det kommer att ta lång tid att bli av med de PFAS-föroreningar
            som redan finns i miljön, men det är av yttersta vikt att vi så
            snabbt som möjligt förbjuder dessa ämnen så att situationen inte
            förvärras ytterligare. Kemikalieinspektionen har tillsammans med
            kemikaliemyndigheter i fyra andra europeiska länder tagit fram
            ett förslag som kraftigt skulle begränsa användningen av alla
            PFAS inom EU. Enligt förslaget ska ämnena bara få användas när
            det är nödvändigt för hälsa och säkerhet, eller där det är kritiskt
            för samhället och alternativ saknas. Förslaget behandlas nu inom
            EU och beslut inväntas sedan av kommissionen och EU:s medlemsländer.
            Vänsterpartiet välkomnar förslaget och vill att det genomförs
            snarast utan att urvattnas.
          </p>
          <p xml:id="i-RLP5BdYTYnZMnMPfPDcAtE">
            Regeringen ska på EU-nivå verka för att det förslag om kraftig
            begränsning av alla PFAS som lagts fram av Kemikalieinspektionen
            tillsammans med andra europeiska myndigheter genomförs i sin helhet.
            Detta bör riksdagen ställa sig bakom och ge reger­ingen till känna.
          </p>
          <p xml:id="i-JFYbgLK1NsfWVavLQMTbRd">
            Förslaget om att kraftigt begränsa användningen av PFAS kan träda
            i kraft tidigast 2025. Vänsterpartiet anser därför att Sverige
            redan nu bör gå före och införa nationella förbud på de områden
            där det är möjligt. Det är särskilt angeläget att förbjuda PFAS
            i varor som barn kommer i kontakt med och i konsumentprodukter
            som används frekvent i vardagen och där det finns stor risk att
            ämnena tas upp av kroppen. Danmark har redan infört förbud mot
            PFAS i livsmedelsförpackningar och öppnar för förbud på fler områden.
          </p>
          <p xml:id="i-BWZRMEsfJXkUxJCkGiJQRF">
            Ett nationellt förbud mot PFAS bör införas på varor som barn
            kommer i kontakt med samt i textil, kosmetika och varor som kommer
            i kontakt med livsmedel. Detta bör riks­dagen ställa sig bakom
            och ge regeringen till känna.
          </p>
          <p xml:id="i-XePfZ5jRjetrJyC2WX9aUk">
            Som konsument är det i dag mycket svårt att veta vilka produkter
            som innehåller PFAS och andra hälso- och miljöskadliga kemikalier.
            I väntan på att dessa ämnen fasas ut helt och hållet är det rimligt
            att ge konsumenter möjlighet att fatta välgrundade beslut. Den
            som vill ska kunna undvika att köpa produkter som innehåller farliga
            kemikalier och för det krävs lättillgänglig information. I dag
            har konsumenter rätt att få reda på om en vara innehåller ämnen
            som finns med på EU:s kandidatförteckning över särskilt farliga
            ämnen (s.k. SVHC-ämnen) där bl.a. ett tiotal PFAS-ämnen finns
            med, men för att få denna information måste man fråga återförsäljaren,
            som då har 45 dagar på sig att ta fram informationen. Det är en
            omständlig process och sannolikt känner få konsu­menter till denna
            rättighet. I stället borde produkter som innehåller PFAS och andra
            särskilt farliga ämnen märkas för att ge informationen direkt
            till konsumenter vid köptillfället.
          </p>
          <p xml:id="i-JRpsv4q4aTWK1fJ5fdYcHk">
            Regeringen bör återkomma med förslag på lagstiftning som innebär
            att produkter som innehåller PFAS och andra särskilt farliga ämnen
            måste märkas. Detta bör riks­dagen ställa sig bakom och ge regeringen
            till känna.
          </p>
          <p xml:id="i-PpsbJ1CXtpFsczfEvohwcZ">
            Vi får i dag främst i oss PFAS via inomhusmiljön samt via mat
            och dricksvatten. Även om PFAS skulle förbjudas i dag kommer ämnena
            fortsätta att cirkulera i miljön under lång tid framöver på grund
            av de utsläpp som redan skett och vi kommer även i framtiden att
            kunna finna dem i livsmedel. Myndigheterna måste arbeta för att
            minska människors exponering via mat och vatten. Det kan t.ex.
            ske genom att stoppa försälj­ning av mat från förorenade områden
            och uttag av dricksvatten från förorenade vatten­drag samt genom
            sanering av dessa. För att vägleda och fokusera myndigheternas
            arbete behövs utpekade etappmål inom ramen för miljömålssystemet.
          </p>
          <p xml:id="i-2sPJEKVejugHNKSvU9jA94">
            Regeringen bör inom ramen för miljömålssystemet införa etappmål
            om att mat och dricksvatten ska vara fria från PFAS. Detta bör
            riksdagen ställa sig bakom och ge regeringen till känna.
          </p>
          <p xml:id="i-ARXVzfKx5j7ruGyByV3Pcf">
            De som löper störst risk att utsättas för höga PFAS-halter är
            anställda i verksamheter där PFAS produceras och används. I Sverige
            finns ingen tillverkning av PFAS, men däremot används ämnena i
            en rad industrier och andra verksamheter. Man har bl.a. funnit
            att brandmän och vallare är extra utsatta eftersom PFAS finns
            i brandskum och skidvalla. Internationella skidförbundet (FIS)
            har beslutat om ett totalförbud mot fluor­valla fr.o.m. säsongen
            2023/2024. PFAS används också i exempelvis fordons- och byggindustrin.
            Vänsterpartiet vill stärka skyddet för dem som kommer i kontakt
            med PFAS genom sitt arbete.
          </p>
          <p xml:id="i-U6w84PG1W6qNp7hb8rtTgc">
            Regeringen bör återkomma med lagförslag som syftar till att säkra
            arbetsmiljön för yrkesverksamma som kommer i kontakt med PFAS.
            Detta bör riksdagen ställa sig bakom och ge regeringen till känna.
          </p>
          <p xml:id="i-MbUWvz7p4wDJmeHUXTXgBf">
            Den plats i Sverige som hittills har drabbats värst av PFAS-föroreningar
            är orten Kallinge i Ronneby kommun. Källan till utsläppet är Försvarsmaktens
            brandövnings­plats på flygflottiljen F17, där brandskum innehållande
            PFAS användes under lång tid. Kemikalierna spred sig sedan till
            dricksvattnet. De PFAS-halter som har uppmätts i blodet på invånarna
            i Kallinge är bland de högsta i världen. Forskning om vilken hälso­påverkan
            detta har haft och kommer att få pågår, men hittills har man kunnat
            konstatera ökad förekomst av bl.a. njurcancer och förhöjda kolesterolnivåer.
            En grupp invånare driver sedan flera år en rättsprocess där de
            kräver skadestånd av det kommunala vatten­bolaget Ronneby Miljö
            och Teknik. Ärendet ligger i dag hos Högsta domstolen. Trots att
            det är känt att Försvarsmakten orsakade föroreningen måste invånarna
            av juridiska skäl vända sig till vattenbolaget med sina skadeståndskrav.
            Det är inte acceptabelt att drabbade människor tvingas ta till
            långa och kostsamma rättsprocesser för att begära kompensation.
            Regeringen bör därför återkomma med förslag på tydligare lagstiftning.
          </p>
          <p xml:id="i-CktEXja2hKz1wfPMvWL8KB">
            Regeringen bör återkomma med förslag på tydligare lagstiftning
            gällande ansvar när personer utsätts för höga halter av hälsoskadliga
            kemikalier. Detta bör riksdagen ställa sig bakom och ge regeringen
            till känna.
          </p>
          <p xml:id="i-3taV9nusaTrGui29qfLA2Z">
            Även företag riskerar att hamna i kläm när föroreningar uppdagas.
            I ett fall tvinga­des lantbrukare i Halland upphöra med odling
            under två säsonger för att vatten från närliggande vattendrag
            visade sig vara förorenat med PFAS och därmed inte kunde användas
            till bevattning. De har själva fått stå för kostnaderna för detta
            tills ansvars­utredningen är klar, vilket kan ta flera år. Andra
            näringsidkare som riskerar att drabbas är exempelvis småskaliga
            fiskare som fiskar i sjöar med så höga halter av PFAS att fisken
            bedöms vara olämplig att äta. Det är inte rimligt att företagare
            ska drabbas ekonomiskt av föroreningar som andra har orsakat.
            Regeringen bör därför återkomma med förslag på lagstiftning som
            möjliggör för drabbade att driva sina företag vidare medan ansvarsutredning
            pågår.
          </p>
          <p xml:id="i-X9Wd9cEJbRBquV12yQCeet">
            Regeringen bör återkomma med förslag på lagstiftning som innebär
            att närings­idkare vars verksamhet hindras av föroreningar av
            hälsoskadliga kemikalier ska kunna få ekonomiskt stöd medan ansvarsutredning
            pågår. Detta bör riksdagen ställa sig bakom och ge regeringen
            till känna.
          </p>
          <p xml:id="i-BcyLEx6XB7fPfXnigBKnMo">
            När produkter som innehåller PFAS blir till avfall riskerar ämnena
            att spridas i miljön om avfallet inte hanteras på rätt sätt. PFAS
            kan t.ex. spridas via lakvatten från deponier eller rökgaser från
            avfallsförbränning. Det saknas i dag kunskap om hur man på bästa
            sätt kan förstöra PFAS-ämnen, men forskning pågår. För att minimera
            risken för spridning till miljön via avfall är det lämpligt att
            alla produkter som innehåller PFAS klassas som farligt avfall
            så att de samlas in och hanteras säkert.
          </p>
          <p xml:id="i-Lud86ZUSczGjd1M2Xe9HXV">
            Regeringen bör återkomma med förslag på lagstiftning som innebär
            att alla produk­ter som innehåller PFAS klassas som farligt avfall.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-QFBp69GFrP3fwFYDToFWWq">
            6.3 Förbud mot ftalater
          </head>
          <p xml:id="i-FzMuuBT3ZPCEXSQT2Q2QD5">
            Ftalater är samlingsnamnet på en grupp kemiska ämnen som är baserade
            på ämnet ftalsyra. Ftalater används bl.a. som mjukgörare i plast.
            Fyra ftalater anses vara så skadliga att de är förbjudna i alla
            varor i hela EU. Ett större antal ftalater är också förbjudna
            i leksaker. Ftalater kan läcka ut ur plast och tas upp av kroppen.
            Ett antal ftalater kan också påverka och skada fortplantningsförmågan.
            En del ftalater får människan i sig genom direktkontakt med bl.a.
            plaster och en del indirekt till exempel genom maten. Vänsterpartiet
            anser att de regleringar som finns är en början, men att ämnena
            behöver fasas ut helt och att Sverige bör gå före med ett nationellt
            förbud i produkter som många människor kommer i kontakt med i
            vardagen.
          </p>
          <p xml:id="i-9zBHCgUkUeLaXgYs6FZZ3g">
            Ett nationellt totalförbud mot ftalater i golv, tapeter, målarfärg,
            kosmetika, textilier, leksaker och barnavårdsartiklar bör införas.
            Detta bör riksdagen ställa sig bakom och ge regeringen till känna.
          </p>
          <p xml:id="i-Ltg4pRfGPN6jp8x4G3cy2P">
            Sverige ska på EU-nivå driva krav på totalförbud mot ftalater.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-TL3ox6V1hHyfDHcbEtf6hL">
            6.4 Förbud mot bisfenoler
          </head>
          <p xml:id="i-Q5cz8yGLirzAkMGBkKoXkK">
            Bisfenoler är en grupp kemikalier, där bisfenol A (BPA) är den
            som har studerats mest. BPA är ett hormonstörande ämne som misstänks
            öka risken för exempelvis diabetes och hjärt-kärlsjukdomar hos
            vuxna samt beteendestörningar hos barn. Ämnet används bl.a. för
            att göra plastprodukter hårdare. Bisfenol A har även använts i
            en mängd andra produkter, exempelvis kvitton och livsmedelsförpackningar
            och vid s.k. relining av rör. Vid förslitning eller skada släpper
            varan ifrån sig ämnet, och vi riskerar att få det i oss. Förbud
            finns nu mot bisfenol A i barnmatsförpackningar, nappflaskor och
            kvitton och det får inte heller användas vid relining av dricksvattenrör,
            vilket är positivt. Bisfenol A är dock fortfarande ett vanligt
            ämne som finns i kroppen hos nästan alla människor. Frankrike
            har förbjudit bisfenol A i livsmedelsförpackningar.
          </p>
          <p xml:id="i-LTrP6tT7iWPruDo7fdCokT">
            Det finns även andra bisfenoler, som nu i ökad utsträckning används
            för att ersätta BPA. De har inte studerats lika mycket som BPA,
            men det finns starka skäl att anta att de också är skadliga. I
            en rapport från Kemikalieinspektionen 2017 identifierades 37 bisfenoler,
            utöver bisfenol A, som kan finnas på den europeiska marknaden
            och som kan vara hormonstörande. Det är hög tid att få bort exponeringen
            av bisfenoler.
          </p>
          <p xml:id="i-JbpH8MaUKUWJCQjg6GVKN">
            Ett nationellt totalförbud mot bisfenoler bör införas. Detta
            bör riksdagen ställa sig bakom och ge regeringen till känna.
          </p>
          <p xml:id="i-E7db8SMUctxDKWmLLDcr9L">
            Sverige ska på EU-nivå driva krav på förbud mot bisfenoler. Detta
            bör riksdagen ställa sig bakom och ge regeringen till känna.
          </p>
          <head type="h2" xml:id="i-VzHgUCf3hUQv6wwKR74XeC">
            6.5 Förbud mot bromerade flamskyddsmedel
          </head>
          <p xml:id="i-GG2bGebK9cGnzGNjAinCRi">
            Flamskyddsmedel används främst för att fördröja att ett material
            börjar brinna. De förekommer i textilier och möbler samt elektroniska
            produkter. Vissa av medlen är miljö- och hälsofarliga, inklusive
            att de i en del fall är misstänkt hormonstörande. Av de flera
            hundra olika flamskyddsmedlen finns ett 70-tal som innehåller
            brom. De bromerade flamskyddsmedlen är såvitt känt de mest problematiska
            då de finns kvar länge i naturen, samlas i olika organismer, däribland
            människor, och ofta är giftiga. De läcker också lätt ut från vardagsprodukter
            till omgivningen. Flera av de farligaste flamskyddsmedlen är förbjudna
            i t.ex. elektroniska varor. Det förbudet bör utökas.
          </p>
          <p xml:id="i-RHmwg2hBY2kc4E6PKXhKA7">
            Regeringen bör införa ett nationellt förbud mot bromerade flamskyddsmedel.
            Detta bör riksdagen ställa sig bakom och ge regeringen till känna.
          </p>
          <p xml:id="i-6tMt2gqQoySMTLcv59cFAc">
            Sverige ska på EU-nivå driva krav på förbud mot bromerade flamskyddsmedel.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-JwioRbeArmJp4xAhwwpEVv">
            6.6 Kemiska bekämpningsmedel
          </head>
          <p xml:id="i-KEmVKyTuAaf91SNYTCAbPf">
            Kemisk bekämpning är fortfarande den vanligaste bekämpningsmetoden
            mot oönskade växter och djur inom jordbruket. Kemikalier från
            bekämpningen ger negativa effekter för den biologiska mångfalden
            och kan på både kort och lång sikt påverka människors hälsa. Användningen
            av kemiska bekämpningsmedel är fortsatt hög i det konventionella
            jordbruket i Sverige. I det ekologiska jordbruket är väldigt få
            bekämpningsmedel tillåtna. En rik biologisk mångfald är nödvändig
            för vår matförsörjning och bidrar bl.a. till pollinering och bekämpning
            av skadegörare.
          </p>
          <p xml:id="i-8v6YupHrGjKJooV5k1j7Q6">
            Kemikalieinspektionen har konstaterat att samtidigt som det konventionella
            jordbruket blir intensivare ses en ökning av risken för negativa
            effekter på vattenlevande organismer. I det svenska miljöövervakningsprogrammet
            konstateras regelbundet bekämpningsmedel i vattendragen i jordbrukslandskapet.
            Myndigheten anser att det krävs genomgripande förändringar för
            att komma bort från det kemikalieberoende som livsmedelsproduktionen
            nu lider av, vilket förutsätter insatser för att utveckla och
            införa alternativ till kemisk bekämpning. Vänsterpartiet anser
            att Sverige, i likhet med Frankrike och Danmark, måste använda
            nationell reglering och styrmedel i större utsträckning för att
            minska användningen av bekämpningsmedel och att en handlingsplan
            bör antas med detta syfte.
          </p>
          <p xml:id="i-3b5W1dJQwqVpywGac5ZxLB">
            Sverige bör anta en handlingsplan för att fasa ut användningen
            av skadliga kemiska bekämpningsmedel. Detta bör riksdagen ställa
            sig bakom och ge regeringen till känna.
          </p>
          <p xml:id="i-Wwzitgr6nTtshqfXwtqPVC">
            Utredningen om skatt på tungmetaller och andra hälso- och miljöfarliga
            ämnen samt översyn av bekämpningsmedelsskatten lämnade sitt betänkande
            2017. Där konstaterar utredningen att en förändrad skatt på kemiska
            växtskyddsmedel kan vara lämplig som kompletterande styrmedel.
            En ny differentierad skatt föreslås med tre riskbaserade produktkategorier,
            där kemiska växtskyddsmedel som endast innehåller verksamma ämnen
            med låg risk ska vara skattebefriade. Enligt utredningen ändrar
            skatteförslaget prisrelationen mellan produktkategorierna och
            det bör leda till minskade miljö- och hälsorisker.
          </p>
          <p xml:id="i-eyAhtV7NW4dDjmAUiSkk4">
            Vänsterpartiet anser att det är mycket angeläget att Sverige,
            tills vi helt lyckas fasa ut kemiska bekämpningsmedel, får en
            bättre beskattning av bekämpningsmedel då dagens beskattning har
            liten miljöeffekt. Vi anser att utredningens förslag på differen­tierad
            beskattning är bättre än den nuvarande men vi bedömer att dess
            styrande effekt kan vara för liten. Danmark, Norge och Frankrike
            har en betydligt starkare lagstiftning där skatten ökar med medlets
            giftighet, vilket lett till att lantbrukare byter till mindre
            giftiga medel. Vänsterpartiet ser ett stort behov av att en differentierad
            beskattning av växtskyddsmedel införs i Sverige, som i likhet
            med den som finns i Danmark ökar med medlets giftighet. Intäkterna
            från skatten bör återföras till lantbruket för att utveckla hållbara
            växtskyddsmetoder.
          </p>
          <p xml:id="i-FC6cwdZKBdmaLgjr9BCcjX">
            Regeringen bör återkomma med förslag på en ny bekämpningsmedelsskatt
            differen­tierad utifrån bekämpningsmedlens olika miljö- och hälsorisker.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-2R55UZdQVj8RH6oE7tEdmw">
            6.7 Åtgärder mot andra skadliga kemikalier
          </head>
          <p xml:id="i-XU1K9gNszRWVb9jiVZhSK2">
            Ämnen som silver, triklosan och triklokarban tillsätts i bl.a.
            sportkläder, deodoranter, strumpor, tandborstar och tvättmaskiner
            för sina antibakteriella egenskaper. När de kommer ut i miljön
            kan de bidra till utvecklingen av resistenta bakterier.
          </p>
          <p xml:id="i-YNNDQtV8Fa5L22CWWUUKaN">
            Ett förbud mot triklosan, triklokarban och silver som tillsatser
            i konsumentprodukter bör införas. Detta bör riksdagen ställa sig
            bakom och ge regeringen till känna.
          </p>
          <p xml:id="i-DmGUJYpmDVamEydZq2r9kt">
            Siloxaner är en grupp ämnen som används i en mängd konsumentprodukter,
            såsom kosmetika, rengöringsmedel och färg. De utgör också beståndsdelar
            i silikon. Ämnena är långlivade och bryts inte ned när de ansamlas
            i djur och människor.
          </p>
          <p xml:id="i-3qzTMT7tett5KcFSosiDjv">
            Användningen av ett fåtal siloxaner har begränsats inom EU p.g.a.
            sina hälso- och miljöfarliga egenskaper, men det finns skäl att
            anta att hela gruppen av ämnen har skadliga egenskaper. Vänsterpartiet
            anser därför att det finns anledning att närmare utreda riskerna
            och behovet av begränsning av siloxaner.
          </p>
          <p xml:id="i-GGiGTB1QLF3Pi9QiWZtCo9">
            Regeringen bör utreda riskerna med siloxaner och om användningen
            bör begränsas. Detta bör riksdagen ställa sig bakom och ge regeringen
            till känna.
          </p>
          <p xml:id="i-QqzYmYiDCHhSPBFF5DQ7pR">
            Melamin är ett plastmaterial som ofta används till serviser för
            barn. Ämnet misstänks vara cancerframkallande och utreds för andra
            hälso- och miljöskadliga egenskaper. Det är också svårnedbrytbart
            och sprids lätt i miljön. Tester visar att ämnet kan läcka ut
            vid användning av melaminprodukter, t.ex. om man dricker varm
            dryck ur en kopp av melamin. Melamin har nyligen satts upp på
            EU:s lista över särskilt farliga ämnen. Målet är att ämnena på
            listan ska fasas ut, men vi anser att det kan finnas skäl för
            Sverige att gå före med åtgärder och att detta bör utredas.
          </p>
          <p xml:id="i-TrmyYb2ocKHcJHyYwLhGDp">
            Regeringen bör utreda riskerna med melamin och om användningen
            bör begränsas. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-VjcWy6X5P33o3JgTCxm9Nj">
            6.8 Förbud mot blyammunition
          </head>
          <p xml:id="i-Cxb4umFc7AEnwzUeMVCK6R">
            Det har konstaterats att kungsörnar som äter inälvor som lämnats
            kvar från jakten blir förgiftade om djuren skjutits med blyhaltig
            ammunition eller om örnarna äter skadskjutna djur. Splitter från
            blykulor orsakar förgiftning, vilket försämrar örnarnas flygförmåga.
            Analyser indikerar att redan låga blyhalter kan öka dödsrisken
            hos kungsörn. Blyproble­met är förmodligen inte bara begränsat
            till älgjakten utan förekommer vid all jakt då blyammunition används
            och där även skadskjutna djur utgör giftig föda för örnar och
            andra asätare. Att bly i jaktammunition är både ett hälso- och
            miljöproblem har redan tidigare konstaterats och många andra länder
            har förbud eller delvis förbud mot att använda bly i jaktammunition.
            Ett förbud mot blyhagel i närheten av våtmarker har införts inom
            EU under 2023. Sverige har sedan tidigare ett sådant förbud men
            EU:s förbud är mer omfattande. Vänsterpartiet anser att ett generellt
            förbud mot bly i jaktammunition bör införas såväl nationellt som
            inom EU.
          </p>
          <p xml:id="i-SCwM8vronXiZ2rrgwgpqMx">
            Regeringen bör återkomma med förslag på förbud mot att använda
            bly i jaktammu­nition. Detta bör riksdagen ställa sig bakom och
            ge regeringen till känna.
          </p>
          <p xml:id="i-S3jkR24hWdG9AoqT2Vy6oT">
            Regeringen bör verka för ett förbud mot bly i jaktammunition
            inom EU. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-612PRRSQFZ5y9WWHKKTGFq">
            6.9 Kemikalier i den cirkulära ekonomin
          </head>
          <p xml:id="i-2aidLo8tTkH78wcyksWPet">
            Ökad återanvändning av begagnade produkter är en viktig del av
            den cirkulära eko­nomin. Många begagnade produkter innehåller
            dock skadliga kemikalier som i dag är förbjudna eller begränsade.
            Äldre leksaker kan innehålla flamskyddsmedel och ftalater, stoppade
            möbler kan innehålla flamskyddsmedel och gamla ullfiltar kan innehålla
            gift­iga malmedel som DDT, för att ta några exempel. Det är viktigt
            att dessa varor inte fort­sätter cirkulera och därmed utsätter
            människor för risker. Kemikalieinspektionen bör därför få i uppdrag
            att samverka med aktörer på andrahandsmarknaden för att motverka
            detta.
          </p>
          <p xml:id="i-GMN8ZoHFK8LFg7io6jrJf">
            Regeringen bör uppdra åt Kemikalieinspektionen att samverka med
            aktörer på andrahandsmarknaden för att minska cirkulationen av
            begagnade produkter inne­hållande hälsoskadliga ämnen som innebär
            risker vid användning. Detta bör riksdagen ställa sig bakom och
            ge regeringen till känna.
          </p>
          <p xml:id="i-LZ7AHR22Rz4CGkecR6Zm2V">
            Miljöskadliga ämnen som kemikalier, läkemedel och mikroplaster
            når i dag våra vattendrag genom utsläpp från avloppsreningsverk.
            Dagens reningsverk är inte byggda för att rena dessa ämnen. Resultatet
            blir att ämnena ansamlas i vattenlevande djur som fisk och skaldjur,
            som därmed kan bli olämpliga att äta. Vissa ämnen kan också påverka
            fertiliteten hos fiskar och groddjur, vilket hotar deras överlevnad
            på sikt. Utsläpp av antibiotika bidrar till utvecklingen av antibiotikaresistenta
            bakterier. På många platser riskerar ämnena också att hamna i
            dricksvattnet. Det nya avloppsdirektiv som är under förhandling
            i EU kommer sannolikt att leda till förbättringar, men det är
            upp till Sverige och andra länder att driva på för en hög ambitionsnivå.
            Vänsterpartiet anser att det finns skäl att sätta upp ett nationellt
            mål om att avloppsvatten ska renas från skadliga ämnen.
          </p>
          <p xml:id="i-69Z3PEF2vu1rjuTxJkKJKV">
            Regeringen bör införa mål om att avloppsvatten ska renas från
            läkemedel, mikro­platser och skadliga kemikalier. Detta bör riksdagen
            ställa sig bakom och ge regeringen till känna.
          </p>
          <head type="h2" xml:id="i-LDtvtpS2rmBE5ZMv76Fpck">
            6.10 Inför sanktionsavgifter vid kemikaliebrott
          </head>
          <p xml:id="i-Y9wYu3AMnECqBEkXCb1L3x">
            Kemikalieinspektionen redovisade i en rapport 2017 att 87 procent
            av de åtalsanmäl­ningar för misstänkta miljöbrott som myndigheten
            lämnade in åren 2012–2016 hade lagts ner och att endast 13 procent
            hade lett till böter för företagen. Åtalsanmälningar gäller brister
            som upptäcks vid myndighetens tillsyn av företag som tillverkar,
            impor­terar och säljer kemiska produkter, bekämpningsmedel och
            varor. Den största andelen anmälningar handlar om varor som innehåller
            kemiska ämnen som är förbjudna enligt Reach.
          </p>
          <p xml:id="i-V2xPy3d1AyYXPf6jx6UMMS">
            Kemikalieinspektionen har föreslagit regeringen att en del av
            de lagöverträdelser som myndigheten i dag anmäler till åklagare
            i stället ska leda till miljösanktionsavgifter. Den dåvarande
            regeringen gav 2016 i uppdrag åt Miljötillsynsutredningen att
            undersöka möjligheterna till en sanktionsväxling på kemikalieområdet.
            Utredningen bedömde att en sanktionsväxling väntas leda till ett
            effektivare system. Vänsterpartiet anser att införande av miljösanktionsavgifter
            skulle ge snabbare och effektivare straff för företag som säljer
            varor med förbjudna kemikalier och skapa bättre förutsättningar
            för att lagstiftningen ska följas.
          </p>
          <p xml:id="i-7zSBvaDA8q71tiS8tZsdpz">
            Regeringen bör återkomma med förslag på lagstiftning som innebär
            att miljösank­tionsavgifter införs vid fler kemikaliebrott. Detta
            bör riksdagen ställa sig bakom och ge regeringen till känna.
          </p>
        </div>
        <div type="motSignatures">
          <list>
            <item xml:id="i-V8SzKTEVygx2bkzfgVECMj" who="i-Hn2xAAaqgQLyS3k5RBuXkb">
              Andrea Andersson Tay (V)
            </item>
            <item xml:id="i-ViqQcvkQNEMg7yHE7DhPAK" who="i-U8W4uUAKEoMtNdRs3JJRK8">
              Kajsa Fredholm (V)
            </item>
            <item xml:id="i-LkBPytj5Wdetvy5wzDxUa6" who="i-6CAgZyR6FvVqYZHQfCw5HJ">
              Hanna Gunnarsson (V)
            </item>
            <item xml:id="i-JsyDb3EW14HGkZZfcr2iMp" who="i-7EGhEVdWhirq9oiHvVcrQR">
              Lotta Johnsson Fornarve (V)
            </item>
            <item xml:id="i-FwjJQyTpLAzrbSi83YH6VM" who="i-HG8uLqLT7SnwSx5YRobkVr">
              Håkan Svenneling (V)
            </item>
            <item xml:id="i-KUCiUMd9uH2X6WrVmHfE7K" who="i-PAfMpaW8KP2UfRTBpXARTc">
              Linda W Snecker (V)
            </item>
          </list>
        </div>
      </div>
    </body>
  </text>
</TEI>
