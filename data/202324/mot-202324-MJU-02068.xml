<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202324-MJU-02068">
  <teiHeader>
    <fileDesc>
      <titleStmt>
        <title>Skogspolitik med helhetssyn</title>
        <author corresp="i-2dwC5U2RuvHwfhzcwB91oo">av Mattias Eriksson Falk m.fl. (SD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2023/24:2068 av Mattias Eriksson Falk m.fl. (SD)</title>
          <idno type="rdwebb">HB022068</idno>
          <rs type="number">2068</rs>
          <orgName type="comitteeAbbreviation">MJU</orgName>
          <ref type="dokument_url_text">https://data.riksdagen.se/dokument/HB022068/text</ref>
          <ref type="dokument_url_html">https://data.riksdagen.se/dokument/HB022068</ref>
          <ref type="dokumentstatus_url_xml">https://data.riksdagen.se/dokumentstatus/HB022068</ref>
          <ref type="pdf">https://data.riksdagen.se/fil/59C49A77-ECC3-42D8-A981-DCAC6999D3ED</ref>
          <ref type="docx">https://data.riksdagen.se/fil/81EBE1B9-E537-4F0F-8105-95A7E6F9CF3F</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-2dwC5U2RuvHwfhzcwB91oo</idno>
            <name>Mattias Eriksson Falk</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-Eacy3hoeNxvqq2LX6QNV8u</idno>
            <name>Martin Kinnunen</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-5ZFvYGqAt58ARxiYtJEYLV</idno>
            <name>Staffan Eklöf</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="woman">
            <idno>i-4ZkLHMg6vPcEX3Frt3eS97</idno>
            <name>Beatrice Timgren</name>
            <state type="partyAffiliation" ref="Q504069">
              <desc>SD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-Xth3PbcodgxorutUtFSeUH" type="signed"/>
        <correspContext corresp="i-Xth3PbcodgxorutUtFSeUH">
          <note type="signatory" corresp="i-2dwC5U2RuvHwfhzcwB91oo"/>
          <note type="signatory" corresp="i-Eacy3hoeNxvqq2LX6QNV8u"/>
          <note type="signatory" corresp="i-5ZFvYGqAt58ARxiYtJEYLV"/>
          <note type="signatory" corresp="i-4ZkLHMg6vPcEX3Frt3eS97"/>
        </correspContext>
        <correspAction type="submitted" xml:id="i-BdYUpHAotKGFC8DidniXNb">
          <date when="2023-10-05"/>
          <time when="11:20:13"/>
        </correspAction>
        <correspAction type="reviewed" xml:id="i-TjSuguzvi7RT9nq47bVDbR">
          <date when="2023-10-05"/>
          <time when="20:23:14"/>
        </correspAction>
        <correspAction type="referred" xml:id="i-Jaraiwf2MGz8bMDFrNSwBi">
          <date when="2023-10-17"/>
        </correspAction>
        <correspAction type="assigned" xml:id="i-SS2xJFxeEAja4rN8PxFqL8">
          <date when="2024-05-02"/>
          <time when="15:55:31"/>
        </correspAction>
        <correspContext corresp="i-SS2xJFxeEAja4rN8PxFqL8">
          <ref type="assignedTo">Miljö- och jordbruksutskottet</ref>
        </correspContext>
        <correspAction type="behandlas_i" xml:id="i-T676dR1d8AmbM48KUCo6Aa"/>
        <correspContext corresp="i-T676dR1d8AmbM48KUCo6Aa">
          <ref type="uppgift">2023/24:CU13</ref>
          <ref type="ref_dok_id">HB01CU13</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">CU13</ref>
          <ref type="ref_dok_titel">Bostadspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-DUrhFvTNVt5WUP7oWjaMQT"/>
        <correspContext corresp="i-DUrhFvTNVt5WUP7oWjaMQT">
          <ref type="uppgift">2023/24:CU16</ref>
          <ref type="ref_dok_id">HB01CU16</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">CU16</ref>
          <ref type="ref_dok_titel">Hushållningen med mark- och vattenområden</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-SJHUgDxZcgMZnphWcrBUe8"/>
        <correspContext corresp="i-SJHUgDxZcgMZnphWcrBUe8">
          <ref type="uppgift">2023/24:FiU22</ref>
          <ref type="ref_dok_id">HB01FiU22</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">FiU22</ref>
          <ref type="ref_dok_titel">Finansiell stabilitet och finansmarknadsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-XdrSFtQ6WJ8k2SKqEQpF9T"/>
        <correspContext corresp="i-XdrSFtQ6WJ8k2SKqEQpF9T">
          <ref type="uppgift">2023/24:KrU5</ref>
          <ref type="ref_dok_id">HB01KrU5</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">KrU5</ref>
          <ref type="ref_dok_titel">Kulturarv</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-UGmMbf8F3VLppAgmf9Doy8"/>
        <correspContext corresp="i-UGmMbf8F3VLppAgmf9Doy8">
          <ref type="uppgift">2023/24:MJU12</ref>
          <ref type="ref_dok_id">HB01MJU12</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">MJU12</ref>
          <ref type="ref_dok_titel">Naturvård</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-C25LGXBgkJNMzVk9CHuaez"/>
        <correspContext corresp="i-C25LGXBgkJNMzVk9CHuaez">
          <ref type="uppgift">2023/24:MJU13</ref>
          <ref type="ref_dok_id">HB01MJU13</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">MJU13</ref>
          <ref type="ref_dok_titel">Övergripande miljöfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-Vsd7HJteFr2SKwmjSisDpn"/>
        <correspContext corresp="i-Vsd7HJteFr2SKwmjSisDpn">
          <ref type="uppgift">2023/24:MJU15</ref>
          <ref type="ref_dok_id">HB01MJU15</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">MJU15</ref>
          <ref type="ref_dok_titel">Regeringens klimathandlingsplan - hela vägen till nettonoll</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-FFVznYhYAQK9VwnhH7nBhh"/>
        <correspContext corresp="i-FFVznYhYAQK9VwnhH7nBhh">
          <ref type="uppgift">2023/24:MJU7</ref>
          <ref type="ref_dok_id">HB01MJU7</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">MJU7</ref>
          <ref type="ref_dok_titel">Skogspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-Hc17AG67WT2bZHx7zVruT4"/>
        <correspContext corresp="i-Hc17AG67WT2bZHx7zVruT4">
          <ref type="uppgift">2023/24:NU4</ref>
          <ref type="ref_dok_id">HB01NU4</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">NU4</ref>
          <ref type="ref_dok_titel">2023 års redogörelse för företag med statligt ägande</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-GywCAaPpzPrAb4W4ns8YDH"/>
        <correspContext corresp="i-GywCAaPpzPrAb4W4ns8YDH">
          <ref type="uppgift">2023/24:SkU12</ref>
          <ref type="ref_dok_id">HB01SkU12</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SkU12</ref>
          <ref type="ref_dok_titel">Företag, kapital och fastighet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2023/24:2068 av Mattias Eriksson Falk m.fl. (SD) Skogspolitik med helhetssyn</div>
        <div type="motSubmissionInfo"/>
      </div>
      <div type="motBody">
        <div type="motProposal" subtype="förslag">
          <head xml:id="i-TrD72SUJA9j9VmMepjp84a">
            Förslag till riksdagsbeslut
          </head>
          <list>
            <item sortKey="Yrkande 1" xml:id="i-EKTfnFsDCsE8JhqTxGdCo6">
              Riksdagen ställer sig bakom det som anförs i motionen om att
              behålla och utveckla den svenska modellen för skogsbruk med brukande
              och vardagshänsyn och tillkännager detta för regeringen.
            </item>
            <item sortKey="Yrkande 2" xml:id="i-VCirLRnTqoeAyvWhoK8GAv">
              Riksdagen ställer sig bakom det som anförs i motionen om att
              Skogsstyrelsen ska vara den myndighet och skogsvårdslagen den
              lagstiftning som reglerar skogsbruk i Sverige och tillkännager
              detta för regeringen.
            </item>
            <item sortKey="Yrkande 3" xml:id="i-F7tLtc46xCQCkBfC45VbxV">
              Riksdagen ställer sig bakom det som anförs i motionen om att
              pågående markanvändning på produktiv skogsmark alltid ska anses
              vara skogsbruk tills annat eventuellt beslutats i det enskilda
              fallet och tillkännager detta för regeringen.
            </item>
            <item sortKey="Yrkande 4" xml:id="i-LVVLpfASEKZu2Lq8jCoGAx">
              Riksdagen ställer sig bakom det som anförs i motionen om att
              inte öka andelen totalskyddad skog och tillkännager detta för
              regeringen.
            </item>
            <item sortKey="Yrkande 5" xml:id="i-WLHAGArLQ9BDAvVMrHB46R">
              Riksdagen ställer sig bakom det som anförs i motionen om att
              ta hänsyn till att Sverige har en hög andel privatägd skog och
              tillkännager detta för regeringen.
            </item>
            <item sortKey="Yrkande 6" xml:id="i-6S4yMNduThAYuv94227AWH">
              Riksdagen ställer sig bakom det som anförs i motionen om att
              inte underteckna internationella dokument utan att först genomföra
              genomgripande konsekvensanalyser och tillkännager detta för regeringen.
            </item>
            <item sortKey="Yrkande 7" xml:id="i-Ssst5Axri9w3yM5GjLTqe1">
              Riksdagen ställer sig bakom det som anförs i motionen om att
              inte minska arealen enskilt ägd produktionsskog och tillkännager
              detta för regeringen.
            </item>
            <item sortKey="Yrkande 8" xml:id="i-Q9qeQ55LLYEujJpcSmn1Gm">
              Riksdagen ställer sig bakom det som anförs i motionen om kontinuitetsskogsbruk
              och tillkännager detta för regeringen.
            </item>
            <item sortKey="Yrkande 9" xml:id="i-Nb3fha6vHjUo7XEuG8yqcp">
              Riksdagen ställer sig bakom det som anförs i motionen om att
              inte minska Sveaskogs skogsinnehav och att använda en del av Sveaskogs
              marker för att fortsätta att utveckla metoder för vardagshänsyn
              och för att utreda förutsättningarna för kontinuitetsskogsbruk,
              och detta tillkännager riksdagen för regeringen.
            </item>
            <item sortKey="Yrkande 10" xml:id="i-2iBPm3u6aoxcrKyWjswK7y">
              Riksdagen ställer sig bakom det som anförs i motionen om att
              de av statens skogar som undantas från skogsbruk till sin stora
              majoritet ska vara de som redan ägs av Naturvårdsverket och tillkännager
              detta för regeringen.
            </item>
            <item sortKey="Yrkande 11" xml:id="i-LqRiSMtSghqnaQQArQbwEH">
              Riksdagen ställer sig bakom det som anförs i motionen om att
              utveckla den svenska bioekonomin som ett sätt att tillvarata resurser
              och minska Sveriges nettoutsläpp av koldioxid och tillkännager
              detta för regeringen.
            </item>
            <item sortKey="Yrkande 12" xml:id="i-Abvct17V52zoPyAUEwrkdH">
              Riksdagen ställer sig bakom det som anförs i motionen om att
              regeringen bör verka för att mer forskningsresurser omfördelas
              till aktiv skogsskötsel och tillkännager detta för regeringen.
            </item>
            <item sortKey="Yrkande 13" xml:id="i-S7WtYiWqLaUrUSDrs3nNsi">
              Riksdagen ställer sig bakom det som anförs i motionen om att
              Skogsstyrelsens förslag till metoder för att öka produktionsförmågan
              och kolinlagringen i de svenska skogarna enligt rapporten Skogsskötsel
              med nya möjligheter bör utgöra en grund för svensk skogspolitik
              och tillkännager detta för regeringen.
            </item>
            <item sortKey="Yrkande 14" xml:id="i-57Wo6PkFQHfRt41CkCJ6Yf">
              Riksdagen ställer sig bakom det som anförs i motionen om att
              stimulera byggande i trämaterial och tillkännager detta för regeringen.
            </item>
            <item sortKey="Yrkande 15" xml:id="i-7NmNv7moGVgjuqJ1f5GtGr">
              Riksdagen ställer sig bakom det som anförs i motionen om att
              toleransgränser för begränsningar utan ersättning i samband med
              avverkning ska vara betydligt lägre än i dag för enskilda skogsägare
              och aldrig över 5 procent av hela åtgärdens värde och tillkännager
              detta för regeringen.
            </item>
            <item sortKey="Yrkande 16" xml:id="i-YFHvPrLGJNmBeHZAULss1J">
              Riksdagen ställer sig bakom det som anförs i motionen om att
              myndigheter ska stödja och värna ett utvecklat och lönsamt skogsbruk
              samt att detta främjandeuppdrag bör uttryckas tydligt i Skogsstyrelsens,
              länsstyrelsernas och Naturvårdsverkets direktiv inkluderat regleringsbrev,
              och detta tillkännager riksdagen för regeringen.
            </item>
            <item sortKey="Yrkande 17" xml:id="i-3YvGi7XBVf8DQmA7Si2rAx">
              Riksdagen ställer sig bakom det som anförs i motionen om möjliggörande
              och åläggande för myndigheter att ingripa i skyddade områden när
              skadegörare eller brand hotar att spridas, och detta tillkännager
              riksdagen för regeringen.
            </item>
            <item sortKey="Yrkande 18" xml:id="i-SYXfvJbcm114a8w1vuirsS">
              Riksdagen ställer sig bakom det som anförs i motionen om snabbare
              handläggning av frågor kring skogsskötsel, med en normal handläggningstid
              på två veckor för avverkningsanmälan, och snabbhantering av anmälningar
              av mindre avverkningstrakter när maskiner finns i närheten, och
              detta tillkännager riksdagen för regeringen.
            </item>
            <item sortKey="Yrkande 19" xml:id="i-RyJnq3RWbPgXGxrHwHPg8d">
              Riksdagen ställer sig bakom det som anförs i motionen om att
              inte publicera avverkningsanmälningar om ägaren inte önskar det,
              och detta tillkännager riksdagen för regeringen.
            </item>
            <item sortKey="Yrkande 20" xml:id="i-7whe52ZwtuiZRSikCdGNep">
              Riksdagen ställer sig bakom det som anförs i motionen om att
              alla kolbottnar inte bör behöva skyddas och tillkännager detta
              för regeringen.
            </item>
            <item sortKey="Yrkande 21" xml:id="i-VkuC91vaENudjSMpsGQuAE">
              Riksdagen ställer sig bakom det som anförs i motionen om att
              utreda ifall det generella förbudet mot skogsdikning i södra Sverige
              kan ersättas med tillståndsplikt eller förenklat dispensförfarande
              och att Skogsstyrelsen eller länsstyrelsen ska medge sådant om
              inte hinder föreligger, och detta tillkännager riksdagen för regeringen.
            </item>
            <item sortKey="Yrkande 22" xml:id="i-3pSosiC8W2oVAaSxzmPwgY">
              Riksdagen ställer sig bakom det som anförs i motionen om att
              förenkla dispens för effektiv markavvattning, exempelvis genom
              samråd vid dikesrensningar av äldre befintliga diken, och tillkännager
              detta för regeringen.
            </item>
            <item sortKey="Yrkande 23" xml:id="i-2rqQh7KnY423BcPpG1fDJD">
              Riksdagen ställer sig bakom det som anförs i motionen om att
              återvätning av torvmark bevuxen med skog inte ska genomföras förrän
              bättre forskningsresultat föreligger som tar hänsyn till effekten
              på kolbalansen av skogstillväxten och det växande virkeslagret
              på berörd marktyp, och detta tillkännager riksdagen för regeringen.
            </item>
            <item sortKey="Yrkande 24" xml:id="i-3W8KMdJaWy8CXybv16rJhB">
              Riksdagen ställer sig bakom det som anförs i motionen om betydligt
              kortare handläggningstid för omföring till skogsmark och tillkännager
              detta för regeringen.
            </item>
            <item sortKey="Yrkande 25" xml:id="i-JZ2J2gf3i7xhEDM8iffFaM">
              Riksdagen ställer sig bakom det som anförs i motionen om rådgivning
              och andra åtgärder för att öka röjningen med syftet att öka gagnvirkesproduktionen
              och tillgängliggöra mer virke för en utvecklad bioekonomi och
              tillkännager detta för regeringen.
            </item>
            <item sortKey="Yrkande 26" xml:id="i-RjnaBSheTuHZ12vr9hfsZG">
              Riksdagen ställer sig bakom det som anförs i motionen om skogskontot
              och tillkännager detta för regeringen.
            </item>
            <item sortKey="Yrkande 27" xml:id="i-FsdP1rVP561bsKkqWboZXG">
              Riksdagen ställer sig bakom det som anförs i motionen om att
              inte öka totalarealen skyddad skog och tillkännager detta för
              regeringen.
            </item>
            <item sortKey="Yrkande 28" xml:id="i-NZFb8Uncwu6YPgWt89Fx7e">
              Riksdagen ställer sig bakom det som anförs i motionen om internationella
              jämförelser rörande skyddad skog och tillkännager detta för regeringen.
            </item>
            <item sortKey="Yrkande 29" xml:id="i-JPzQSS6sNMZ1wFenjppVZ">
              Riksdagen ställer sig bakom det som anförs i motionen om att
              tydligare skilja på skogspolitiken gentemot statligt ägda skogar
              respektive privatägda skogar och tillkännager detta för regeringen.
            </item>
            <item sortKey="Yrkande 30" xml:id="i-RkiGHn2xogYKANYkar13rA">
              Riksdagen ställer sig bakom det som anförs i motionen om att
              enskilda markägare inte ska omfattas av grön infrastruktur och
              det som i övrigt anförs i motionen om grön infrastruktur och tillkännager
              detta för regeringen.
            </item>
            <item sortKey="Yrkande 31" xml:id="i-Bp1gNt5ACnd8DyZGLeNYDP">
              Riksdagen ställer sig bakom det som anförs i motionen om att
              anpassa andelen skyddad mark av olika naturtyper efter naturtypens
              totala areal och förekomst av akut hotade arter och tillkännager
              detta för regeringen.
            </item>
            <item sortKey="Yrkande 32" xml:id="i-NPccXuHVynfNApyCDDRxZc">
              Riksdagen ställer sig bakom det som anförs i motionen om att
              mer fokus behöver läggas på bevarande och skötsel av vissa ovanliga
              naturtyper där den biologiska mångfalden ofta är hög och där allvarligt
              hotade arter ofta återfinns, såsom äldre typer av brukad jordbruksmark
              och övergångszoner mellan jordbruksmark och skog, och detta tillkännager
              riksdagen för regeringen.
            </item>
            <item sortKey="Yrkande 33" xml:id="i-AnvD6bQ4Hskd8yNmeuSjqU">
              Riksdagen ställer sig bakom det som anförs i motionen om att
              åtgärder för naturskydd från statens och myndigheters sida i första
              hand ska fokuseras på marker med konstaterad förekomst av de allra
              mest sällsynta arterna och tillkännager detta för regeringen.
            </item>
            <item sortKey="Yrkande 34" xml:id="i-G4J21uFAozVQGRmFEXefWV">
              Riksdagen ställer sig bakom det som anförs i motionen om att
              arterna i rödlistans olika klasser och de senares definitioner
              behöver ses över för att skapa ett rimligare förhållande mellan
              antalet arter som faktiskt dött ut i Sverige och arter som klassas
              som hotade i olika grad, och detta tillkännager riksdagen för
              regeringen.
            </item>
            <item sortKey="Yrkande 35" xml:id="i-L6fuMJuEBL6ngkHDCckTDd">
              Riksdagen ställer sig bakom det som anförs i motionen om att
              restriktioner beträffande brukande av skog utöver vad som är tydligt
              fastlagt i lag alltid och omgående ska åtföljas av ersättning
              och tillkännager detta för regeringen.
            </item>
            <item sortKey="Yrkande 36" xml:id="i-CcNpBrrRhtyRaFnHtCfGfC">
              Riksdagen ställer sig bakom det som anförs i motionen om rätt
              till överläggning, förenklad rättslig prövning och möjlighet att
              överklaga för markägare vars markanvändning begränsas, och detta
              tillkännager riksdagen för regeringen.
            </item>
            <item sortKey="Yrkande 37" xml:id="i-Gryv6fAj49Qrsr36LtnhMT">
              Riksdagen ställer sig bakom det som anförs i motionen om vardagshänsyn
              och naturvårdande skötsel och tillkännager detta för regeringen.
            </item>
            <item sortKey="Yrkande 38" xml:id="i-6aXCydvgx3uuFgixWJ83WG">
              Riksdagen ställer sig bakom det som anförs i motionen om att
              avskaffa eller omarbeta systemet med nyckelbiotoper och tillkännager
              detta för regeringen.
            </item>
            <item sortKey="Yrkande 39" xml:id="i-EpNdD9s7wfStQyjEGcQ4qe">
              Riksdagen ställer sig bakom det som anförs i motionen om att
              staten bör ta en aktiv roll i att få parterna, inklusive Skogsstyrelsen
              och andra berörda myndigheter, skogsägare, skogsindustriföretag
              och certifieringsorganisationer, att enas kring ett effektivare
              och mer rättssäkert system kopplat till skogsskötselcertifieringen
              för att värna arter i artrika småområden och tillkännager detta
              för regeringen.
            </item>
            <item sortKey="Yrkande 40" xml:id="i-ByGmzjEjsYTJ4L1UkDJHgt">
              Riksdagen ställer sig bakom det som anförs i motionen om att
              databasen över nyckelbiotoper bör analyseras för att studera hur
              rättssäkerheten har hanterats och tillkännager detta för regeringen.
            </item>
            <item sortKey="Yrkande 41" xml:id="i-NL5eTfcKCrhvZqLXQ2FJDZ">
              Riksdagen ställer sig bakom det som anförs i motionen om att
              frivilliga naturvårdsavtal bör prioriteras framför bildandet av
              skyddade områden där skogsbruk helt hindras och tillkännager detta
              för regeringen.
            </item>
            <item sortKey="Yrkande 42" xml:id="i-RfZANfjVihmzT9DtKbrLZV">
              Riksdagen ställer sig bakom det som anförs i motionen om att
              markägare som utför naturvårdande skogsskötsel efter avtal ska
              få skälig inkomst för detta och tillkännager detta för regeringen.
            </item>
            <item sortKey="Yrkande 43" xml:id="i-XHkVDyYRTuje44vmUL853Z">
              Riksdagen ställer sig bakom det som anförs i motionen om att
              utopiska mål behöver arbetas bort ur miljökvalitetsmålen så att
              kvarstående mål är möjliga och rimliga att nå och tillkännager
              detta för regeringen.
            </item>
            <item sortKey="Yrkande 44" xml:id="i-RrjxHXu9LKaGZ9Pj1mENqy">
              Riksdagen ställer sig bakom det som anförs i motionen om att
              regeringen ska lägga betydligt mer av de medel som i dag läggs
              på undantagande av vanligt förekommande skogstyper från skogsbruk
              på att värna övergångsformer mellan skogs- och jordbruksmark och
              andra ofta artrika och ovanliga skogstyper och tillkännager detta
              för regeringen.
            </item>
            <item sortKey="Yrkande 45" xml:id="i-B5w2zhcwTZrzKBJcpxmdvy">
              Riksdagen ställer sig bakom det som anförs i motionen om att
              skogspolitiken ska förbli en nationell angelägenhet och tillkännager
              detta för regeringen.
            </item>
            <item sortKey="Yrkande 46" xml:id="i-Qy15KMRKLk1LGHEQGh9grm">
              Riksdagen ställer sig bakom det som anförs i motionen om att
              bevara den svenska modellen för skogsbruk inom ramen för EU-samarbetet
              och tillkännager detta för regeringen.
            </item>
            <item sortKey="Yrkande 47" xml:id="i-8CWbmQMW1oubKBYoyEuLhZ">
              Riksdagen ställer sig bakom det som anförs i motionen om att
              harmonisera definitionerna för skyddad skog med andra länder inom
              EU och tillkännager detta för regeringen.
            </item>
            <item sortKey="Yrkande 48" xml:id="i-2MHHEERQS7RbCijiPHnCPz">
              Riksdagen ställer sig bakom det som anförs i motionen om att
              regeringen i kontakter med EU måste framhålla det faktum att skogen
              i Sverige och Finland i hög utsträckning ägs av enskilda och att
              detta måste innebära hänsyn till äganderätten för att upprätthålla
              en hög motivation hos ägarna och tillkännager detta för regeringen.
            </item>
            <item sortKey="Yrkande 49" xml:id="i-YYoMuAVwaeK6F1xYhhSo5N">
              Riksdagen ställer sig bakom det som anförs i motionen om LULUCF
              och tillkännager detta för regeringen.
            </item>
            <item sortKey="Yrkande 50" xml:id="i-R8K2sp3TpMtyi3HiJNKEX8">
              Riksdagen ställer sig bakom det som anförs i motionen om EU-direktivens
              implementering och tillämpning och tillkännager detta för regeringen.
            </item>
            <item sortKey="Yrkande 51" xml:id="i-JR6BC5VnhUKAjyyaY4Fue4">
              Riksdagen ställer sig bakom det som anförs i motionen om att
              ge regeringen i uppdrag att inte godkänna EU:s taxonomi för hållbara
              investeringar om inte skogsbruk så som det bedrivs i Sverige accepteras
              som en hållbar näring och tillkännager detta för regeringen.
            </item>
            <item sortKey="Yrkande 52" xml:id="i-YLmBL591PiJxAveaTKz2gs">
              Riksdagen ställer sig bakom det som anförs i motionen om att
              specialister inom myndigheter som arbetar med areella näringar
              bör ha tillräcklig och adekvat utbildning i dessa näringar och
              tillkännager detta för regeringen.
            </item>
            <item sortKey="Yrkande 53" xml:id="i-JKVdu3LXYUiqkGxSPAe3YA">
              Riksdagen ställer sig bakom det som anförs i motionen om att
              möta behovet av utbildade specialister i skogssektorn inom SLU
              samt lokalisering av SLU:s mer praktiska utbildningar och tillkännager
              detta för regeringen.
            </item>
            <item sortKey="Yrkande 54" xml:id="i-LPm6KYZ4eSBT62mGm1gPjj">
              Riksdagen ställer sig bakom det som anförs i motionen om vikten
              av kontinuitet i skoglig statistik och tillkännager detta för
              regeringen.
            </item>
          </list>
        </div>
        <div type="motContent">
          <head type="h1" xml:id="i-6RFC2F82gvgdSdSfp4wmqV">
            Inledning
          </head>
          <p xml:id="i-Q1L4FPH3j65ELrzLuxYPNY">
            Skogen har alltid varit viktig för Sverige och dess folk. När
            de första människorna kom till Sverige efter istidens slut, bestod
            landet huvudsakligen av glest bevuxen tundra och många av de första
            träd som spred sig när klimatet blev varmare, blev till bränsle,
            verktyg och bostäder. Den skog som sedan växte till fylldes sakta
            med invandrade djur och växter från söder och från nordost – arter
            som redan tidigare klarat att återinvandra efter en lång rad istider
            och som nu återvände ännu en gång. När jordbruket efter flera
            tusen år infördes bidrog människan till den här återinvandringen
            eftersom vilda djur och växter följde med importen av tamdjur
            och odlingsmaterial. Betesbruket infördes tidigt och kom över
            årtusendena att tunna ut skogen till den grad att stora delar
            av landet fick återplanteras med skog runt sekelskiftet 1800–1900.
            Sålunda har skog och människa påverkat varandra i vårt land ända
            sedan de första träden etablerade sig efter istiden.
          </p>
          <p xml:id="i-2wyEANJXSsmg517jAGEeWv">
            Våra skogar består som ett resultat av istider och andra klimatväxlingar
            av arter med en anmärkningsvärd förmåga att sprida sig över stora
            avstånd. Någon lång kontinuitet i den bemärkelse som gäller i
            tropiska skogar har aldrig varit möjlig på våra breddgrader. Därför
            är våra skogar också betydligt motståndskraftigare mot förändringar
            och mer anpassningsbara vid ändrade förhållanden. Mer än två tredjedelar
            av Sveriges yta består av skog och skogen har stor betydelse för
            landets ekonomi, sysselsättning, friluftsliv, turism, kulturarv
            och biologiska mångfald. Skogsbruket är en av våra viktigaste
            näringar och tillsammans med tillhörande industri är den Sveriges
            största industriella arbetsgivare utanför storstäderna och i ett
            lite vidare perspektiv knyter skogsnäringarna ihop hela landet.
          </p>
          <p xml:id="i-2zY2EwWXdhTNDQEc2DfHuT">
            Skogsbruket skapar sysselsättning över hela Sverige och är en
            viktig inkomstkälla för väldigt många jordbrukare. Skogsbruket
            bidrar därför till att upprätthålla ett lönsamt jordbruk med inhemsk
            matproduktion och de för artskyddet och turismen livsviktiga öppna
            jordbrukslandskapen. Målet med skogspolitiken måste vara att Sveriges
            skogar ska skötas så att såväl ekonomiska och miljömässiga som
            sociala mål tillgodoses. Detta är vad vi menar med en skogspolitik
            med helhetssyn.
          </p>
          <head type="h1" xml:id="i-YPravF4Zw5Epa1mreeWwmG">
            Behåll och utveckla den svenska modellen för skogsbruk med brukande
            och vardagshänsyn
          </head>
          <p xml:id="i-7XRPXtvR2B8ZtpdHQ276J1">
            Sveriges skogar ägs till övervägande del av enskilda ägare. Därefter
            följer aktiebolag och offentligt ägda skogar. Under dessa former
            har vårt skogsbruk utvecklats till ett av världens bästa i en
            lång rad avseenden och vår skogspolitik måste bygga på respekt
            för det privata ägandets villkor. Den svenska modellen för skogsskötsel,
            där det på samma marker bedrivs både skogsbruk och naturvård,
            har utvecklats mycket sedan nuvarande skogsvårdslag stiftades
            1993 och tillämpningen har lett till mycket positiva resultat.
            Som exempel kan nämnas att såväl antalet äldre träd som mängden
            död ved, vilket är viktigt för många arter, har ökat under perioden.
            Denna skogsskötselmodell bör även fort­sättningsvis utgöra fundamentet
            för vårt skogsbruk. Inte minst bör man bevara ägandets decentraliserade
            struktur, vilket på ett naturligt sätt bidrar till mångfald i
            skogens brukande.
          </p>
          <p xml:id="i-7hH8jojEXzJoZJriY2763M">
            Huvudprincipen för svenskt skogsbruk bör vara att tillämpa skogsbruk
            med vardags­hänsyn på den helt övervägande delen av skogsmarken,
            men med möjlighet att införa ökat skydd på vissa marker. Detta
            kan exempelvis vara skötselavtal med markägare, och på motsvarande
            sätt att driva mer intensiv odling på andra marker. Totalt undantagande
            från skogsbruk genom myndighetsbeslut ska i första hand ske på
            statligt ägd mark, men även här bör detta göras med stor återhållsamhet.
            Staten äger framförallt skog i Norr­lands inland. Om arealen skyddad
            skog ökar kraftigt i detta område, kommer det att drabba industrier
            och därigenom avsättningen av virke för enskilda skogsägare.
          </p>
          <head type="h1" xml:id="i-3nRFRwGDdtSAKRe4Gvr1ua">
            Skogsstyrelsen, skogsvårdslagen och pågående markanvändning
          </head>
          <p xml:id="i-85Nkdkwp5nKZMa981BFW72">
            Det är inte rimligt och inte effektivt för samhället att en skogsbrukare
            ska kontaktas av olika myndigheter beträffande sin skogsskötsel
            eller behöva kontakta flera myndigheter för beslut om olika åtgärder.
            Inte heller ska normal skogsskötsel, inklusive avverkning, regleras
            i fler lagar än nödvändigt. Därför ska Skogsstyrelsen ska vara
            den myndighet och skogsvårdslagen den lagstiftning som reglerar
            skogsbruk i Sverige. Vidare ska pågående markanvändning på produktiv
            skogsmark alltid anses vara skogsbruk om inte annat beslutas i
            det enskilda fallet och i sådant fall bara efter hörande av markägaren
            samt med dennes rätt att överklaga beslutet.
          </p>
          <head type="h1" xml:id="i-4pVKtiH1YUviizDwF3ASRq">
            Vardagshänsyn eller ständigt ökad andel totalskyddad skog
          </head>
          <p xml:id="i-E1fY15KRkvptbkQYDGa9uV">
            Regering och riksdag har under mycket lång tid samverkat med
            skogsägare för att utveckla en av världens absolut mest framgångsrika
            modeller för uthållig skogsskötsel. Under 1800-talet skedde detta
            huvudsakligen genom hushållningssällskapen, efter 1905 genom skogsvårdsstyrelserna.
            Modellen bygger på samtidigt brukande och bevarande av artrikedomen
            i skogen. Under senare år har, under tryck från internationella
            och inhemska rörelser, den här modellen ifrågasatts. Med hänvisning
            till olika inter­nationella överenskommelser har det i åratal
            hävdats att Sverige har alldeles för lite totalskyddade skogar.
            Här förtjänar att påpekas att Sverige regelmässigt rapporterar
            arealen skogar på ett sätt som avviker kraftigt från andra länder
            till vår skogsskötsels nackdel, men också att kraven på att skogar
            ska vara totalt skyddade sällan eller aldrig återfinns i de överenskommelser
            man hänvisar till. LRF har nu förtjänstfullt visat att andelen
            skyddad skog i Sverige är flerfaldigt högre än exempelvis Naturvårdsverket
            länge hävdat, om man mäter den på liknande sätt som exempelvis
            Tyskland. Det här är en viktig fråga. Om mer skogar skyddas helt
            från brukande, kommer intensiteten i brukandet att öka i de övriga
            skogarna.
          </p>
          <p xml:id="i-U1WHHQNGt1fC8kjBGLLtka">
            Vi är övertygade om att det är fel väg att gå. Ett hänsynsfullt
            brukande innebär att all vår skog, från Skåne till Lappland, blir
            tillgänglig för en stor artrikedom. En uppdelning i intensivt
            brukade respektive totalskyddade skogar är knappast bättre. Om
            man därtill lägger att över hälften av våra skogar är enskilt
            ägda, inser man snabbt att vissa ägare kan förlora rätten att
            bruka stora delar av sin skog om systemet med hög andel totalskyddade
            skogar tillämpas. Detta är orimligt av en lång rad skäl där äganderätt,
            likhet inför lagen, sysselsättning, tillgång till industriråvara
            för hållbara produkter och brukade landskap bara är några. Att
            från statens sida ”köpa loss” enorma mängder skog vore statsfinansiellt
            oansvarigt och av tvivelaktig nytta ur ett miljöperspektiv.
          </p>
          <p xml:id="i-LzasgtgCzcjpmoBJxQVgfM">
            För att den svenska modellen för skogsbruk ska fungera, måste
            skogsägarna ha förtroende för myndigheterna och myndigheterna
            för skogsägarna. Men måste beakta att det kan vara ett betydande
            ingrepp i den enskildes situation när myndigheter dikterar villkoren
            för skogens förvaltning. I värsta fall kan det ekonomiska värdet
            från generationers ansträngningar gå om intet.
          </p>
          <p xml:id="i-XPt8pKLAApVNCcF7zj9Ggt">
            Sverige och Finland har mycket stor andel privatägd skog. Detta
            innebär för våra länder stora fördelar, men också att statens
            inflytande bör skötas på ett mindre detalj­styrande sätt än i
            länder med övervägande offentligägda skogar. Sverige måste i inter­nationella
            förhandlingar kring naturskydd framhålla och försvara detta faktum,
            i synnerhet gentemot EU-kommissionen.
          </p>
          <p xml:id="i-TaTDzaFd7s6zw3WVhn1ucH">
            Sverige ska inte underteckna internationella dokument utan att
            ordentliga konse­kvensanalyser för skogsbruket presenterats. Detta
            gjordes inte för Nagoyaavtalet, men andra länder tycks ha varit
            mer vakna, för avtalet är skrivet på så sätt att det knappast
            kan binda Sverige till ökad andel totalskyddad skog. Mycket av
            det tryck som hävdas komma från internationella avtal beträffande
            ökat undantagande från brukande av svensk skog, kommer i själva
            verket från aktörer inom Sverigesvenska grupperingar, inklusive
            statstjänstemän. Detta avspeglar sig senast i skogsutredningens
            förslag om ett enormt reservat av fjällnära skogar.
          </p>
          <p xml:id="i-7vp5ZMuZW94eufsPPZR6Xn">
            Från Sverigedemokraternas sida vill vi skapa en skogspolitik
            som är inriktad på att försvara och utveckla den svenska modellen
            både här hemma och i internationella processer. Vi anser att detta
            ligger i både nationens och den enskilde skogsägarens intresse.
          </p>
          <head type="h1" xml:id="i-CNsXsybBEQG8AaT1E1Bxzo">
            Minska inte arealen enskilt ägd produktionsskog
          </head>
          <p xml:id="i-AWgL1iMyJdxAp8nGkEFJ8K">
            Den enskilt ägda skogen utgör grunden för det svenska skogsbruket
            och har mycket stor betydelse för sysselsättning och boende på
            landsbygden. Därför bör enskilt ägd skogs­mark inte köpas eller
            på annat sätt överföras till bolagsägd skog vare sig genom vanlig
            försäljning eller som kompensation för arealer avsatta för skyddsändamål.
            Om så sker ska det vara inom ramen för frivilliga överenskommelser.
          </p>
          <p xml:id="i-TinwWYrb4ierWXtRkp4ihu">
            Dessutom bör enskilt ägd skogsmark inte få köpas eller på annat
            sätt överföras till statlig ägo för naturskydd utan att motsvarande
            skog i samma eller närliggande kommun överförs från naturskydd
            till enskilt ägd produktionsskog. Vidare ska undantagande av skog
            från brukande genom myndighetsbeslut i första hand ske på redan
            tidigare statligt ägd mark. Den totala arealen skyddad skog, det
            vill säga skog undantagen från skogsbruk, behöver inte ökas mer.
            I den mån specifika områden behöver undantas från skogsbruk bör
            detta motiveras med att akut hotade arter behöver detta skydd.
            I sådant fall ska motsvarande areal tidigare skyddad skog, men
            som bedöms mindre effektivt bidra till artskyddet, återföras till
            produktion.
          </p>
          <head type="h1" xml:id="i-6qnBLbNQ76N9X1jqGqVhXE">
            Kontinuitetsskogsbruk
          </head>
          <p xml:id="i-p1bfUuBPZHdCyrqzJFwAf">
            Det hävdas ofta i debatten, att ett alternativ till kalhyggesbruk
            skulle vara kontinuitets­skogsbruk, där blott enskilda eller små
            grupper av träd avverkas, varefter andra träd växer upp i deras
            ställe. Genom att vissa tidningar ensidigt har låtit denna modells
            förespråkare komma till tals mer eller mindre oemotsagda, har
            många letts att tro att detta är ett möjligt alternativ över hela
            Sveriges skogsareal.
          </p>
          <p xml:id="i-A1NNYrtmDkkqjykaR6C8g">
            Kontinuitetsskogsbruk, låt vara i en mindre utvecklad form, var
            en mycket vanlig metod för skogsbruk i Sverige fram till mitten
            av 1900-talet. Metoden resulterade i alltmer uttunnade skogar
            och från mitten av 1800-talet fördes en livlig debatt mellan dess
            förespråkare och dess motståndare. När riksskogstaxeringar påbörjades
            i mitten av 1920-talet blev det möjligt att mäta utvecklingen
            beträffande växande virkesförråd och tillväxt och den var tydligt
            negativ. De små träden kunde inte fullt ut ta de avverkade stora
            trädens plats och skogarna föröddes långsamt. Virkesförråd och
            tillväxt hotade att minska. Inför hotet att virkesproduktionen
            inte skulle kunna upprätthållas, gjordes metoder som byggde på
            avverkning av enstaka träd eller grupper av dem därför i praktiken
            olagliga i och med 1948 års skogsvårdslag. Beslutet hade således
            föregåtts av nära hundra års debatt och torde vara ett av Sveriges
            allra mest välunderbyggda politiska beslut genom tiderna.
          </p>
          <p xml:id="i-NeyuFfbEsXmY3Nrd5AqBDe">
            Skogsvårdslagen har efter 1993 mjukats upp och det är idag möjligt
            för den som så önskar att avverka enskilda eller grupper av träd,
            förutsatt att skogsbrukaren ser till att ett någorlunda godtagbart
            antal små träd lyckas utvecklas. Såväl lönsamhet som lång­siktig
            tillväxt är med den här metoden starkt ifrågasatta, varför intresset
            för den på senare tid i första hand visats från kommuner som söker
            metoder för att sköta rekreationsområden.
          </p>
          <p xml:id="i-Mv3VLLriFU4AqsFmxy9jng">
            Att nu återföra stora arealer från trakthyggesbruk till kontinuitetsskogsbruk
            skulle ta tiotals år att genomföra och det förefaller otroligt
            att det skulle gå att upprätthålla avverkningsnivåerna under tiden.
            Konsekvenserna skulle bli mycket allvarliga för vår skogsindustri
            och sannolikt även för landets skogstillstånd.
          </p>
          <p xml:id="i-2movd6LBFAw6SiKYWfN86i">
            Att hävda att kontinuitetsskogsbruk över hela Sveriges skogsareal
            skulle kunna ersätta trakthyggesbruk med ens tillnärmelsevis bibehållen
            avverkning, tillväxt och lönsamhet saknar varje grund av vetenskaplig
            underbyggnad. Det är i sammanhanget värt att understryka att vid
            slutavverkning idag, lämnas enstaka och grupper av träd från den
            skog som avverkas. Över tid kommer detta att öka andelen träd
            av olika åldrar i de enskilda skogsbestånden. Till priset av något
            sänkt tillväxt och avverkningsvolym kommer vi på detta sätt att
            få ökad variation och biodiversitet på ett betydligt mer kostnadseffektivt
            sätt än med en storskalig övergång till kontinuitetsskogsbruk.
          </p>
          <head type="h1" xml:id="i-KAYzL1eFHHHmsd5gQmKSz7">
            Sveaskog
          </head>
          <p xml:id="i-KKsu6ocVZTYzSbf2stwaef">
            Det hävdas från vissa håll att statens marker i mycket högre
            grad än idag bör tas i anspråk för totalskydd av skog. Sverigedemokraterna
            instämmer i att om en viss typ av skog behöver skyddas för att
            rädda en akut hotad art, så bör alternativet att skydda redan
            statligt ägd mark föredras framför att ta enskilt ägd skog ur
            brukande. Eftersom inga arter eller på sin höjd någon enstaka
            art dött ut i Sveriges barrskogsbälte under mycket lång tid, är
            behovet av ytterligare skyddad skog mycket litet.
          </p>
          <p xml:id="i-EsMCw9qyioJbfWkm6Bk17t">
            Vad vi istället vill framhålla, är statliga Sveaskogs funktion
            för att utveckla skogs­bruket. När trakthyggesbruket på sin tid
            infördes i stor skala i Sverige var det på statsskogarna som metoden
            utvecklades. Sveaskog har också under de senaste 40 åren utvecklat
            mängder av metoder för vardagshänsyn i skogsbruket. När nu trycket
            på staten ökat att införa vad man kallar kontinuitetsskogsbruk,
            är det rimligt att det först visas på statlig mark under vilka
            förutsättningar metoden faktiskt fungerar. Sveaskog har fyra försöksområden
            för detta idag, ett antal som man planerar att utöka med de fem
            mest publika ekoparkerna. Sverigedemokraterna anser att det är
            fel att sköta en hel ekopark med kontinuitetsskogsbruk då det
            försvårar jämförelser, men stöder i övrigt Sveaskogs planer.
          </p>
          <p xml:id="i-DBUK9Zn67RGcfq47Sf539W">
            Sverigedemokraterna anser sammanfattningsvis att Sveaskog ska
            bruka och sköta sina skogar väl och att nya skogsbruksmetoder
            ska utvecklas på delar av innehavet. Sverigedemokraterna motsätter
            sig att staten ska sälja ut Sveaskog. I den mån ytterligare skog
            ska undantas från brukande bör detta i första hand avse statlig
            mark, men då bör motsvarande arealer där nyttan av nuvarande skydd
            är lägre, återföras till brukande.
          </p>
          <p xml:id="i-2jMFRKsKrijuj2fVFpPYp5">
            Det nuvarande Sveaskog bildades 1999 efter ett antal märkliga
            turer som inleddes med att dåvarande affärsverket Domänverket
            ombildades till aktiebolag 1992, varvid nästan all produktiv skogsmark
            fördes över till det nybildade Domän AB, som var tänkt att åtminstone
            delvis säljas ut. Domänverkets fastigheter hade dessförinnan delats
            in i kommersiella och icke-kommersiella, där de senare var sådana
            fastigheter som av olika skäl borde vara kvar i statlig ägo. Till
            dessa räknades kulturhistoriskt intressanta fastigheter, mark
            som nyttjas av rennäringen och mark av särskilt intresse för natur,
            kultur och friluftsliv. Dessa fastigheter skulle behållas av staten
            och förvaltas i myndig­hetsform, huvudsakligen genom Fastighetsverket.
            1998 beslöt så riksdagen att åter­förvärva så mycket som möjligt
            av de skogar som via Domän AB delvis hade sålts ut. Detta genomfördes
            genom att bilda Sveaskog, föra över 900 000 ha skog från det som
            nu blivit Assi Domän AB samt betala för detta med statens aktier
            i Assi Domän AB. Med början 2001 köpte sedan staten tillbaka aktierna
            i Assi Domän.
          </p>
          <p xml:id="i-6xK3Ypr8XXQGXyTHM5q3wN">
            Alla dessa turer torde ha varit mycket dyra för skattebetalarna,
            och Sverigedemo­kraterna motsätter sig att man nu gör stora förändringar
            av Sveaskogs innehav, åtminstone utan att synnerligen noggranna
            konsekvensanalyser genomförs. Istället bör Sveaskog användas för
            att i första hand driva kommersiellt skogsbruk och därvidlag utveckla
            metoderna för vardagshänsyn i skogsbruket.
          </p>
          <p xml:id="i-RqCpLF4u4BzLtZ4m6n4MjT">
            Statens skogar undantagna från skogsbruk ska till sin stora majoritet
            vara de som redan ägs av Naturvårdsverket och Fastighetsverket.
            När man nu från vissa håll talar om att Sveaskogs skogar ska undantas
            från skötsel, bör man hålla i minnet inte bara att en stor del
            redan är undantagna från skötsel, utan också att de mest skyddsvärda
            skogarna redan tidigare överförts till Naturvårdsverket och Fastighetsverket.
            Statens fastighets­verk förvaltar omkring hälften av de statligt
            ägda områdesskyddade skogsmarkerna.
          </p>
          <p xml:id="i-TvuduNxdBR1YZj4XPZ8GYz">
            Medan Fastighetsverkets skogar i huvudsak ska ha andra syften
            än aktivt skogsbruk så ska Sveaskogs skogar i huvudsak nyttjas
            till virkesproduktion och för att utveckla nya metoder för skogsbruk.
          </p>
          <head type="h1" xml:id="i-4Tge8orSrvzaZN1GKxzXoa">
            Bioekonomin – värna och utveckla Sveriges unika möjligheter att
            vara ledande i förnybar produktion
          </head>
          <p xml:id="i-YKyUD1BCcAiArvFjrWaRf1">
            Vi lever i en tid där behovet ökar av att förskjuta ekonomin
            i riktning från nyttjandet av ändliga resurser och mot ökat användande
            av förnybara resurser. Sverige är i detta avseende lyckligt lottat,
            med fortfarande relativt låg befolkning, stora vattenkraft­tillgångar
            och mycket stora arealer välskött skog. Skogen kan leverera dels
            klassiska träprodukter såsom fasta bränslen, byggnader, möbler
            och papper, dels råvaran till nya produkter såsom textilier och
            plaster. En skogsindustri i absolut världsklass utgör ett viktigt
            fundament för den svenska ekonomin och är därmed en nationell
            angelägenhet. Utan en lönsam skogsindustri är dessutom lönsam
            skogsskötsel med alla dess positiva effekter på landsbygd, artrikedom,
            turism och skydd mot skogsbränder och andra katastrofer omöjlig.
          </p>
          <p xml:id="i-DS6RahXjSk1x12k6V7EkXk">
            Inom ramen för det som brukar kallas bioekonomi finns en stor
            potential för ökat utnyttjande av skogens möjligheter, vilket
            kan generera tiotusentals nya icke skatte­finansierade jobb, exportintäkter
            och dessutom förnybar energi. Sverige har en fantastisk resurs
            i form av kunskap och erfarenhet inom skogsbruk och vidareförädling
            av skogsprodukter. Staten måste bidra till att upprätthålla och
            vidareutveckla detta. Textilier är bara ett exempel på en produkt
            som över stora delar av världen leder till vattenbrist, föroreningar
            och koldioxidutsläpp, men som delvis kan ersättas av skogsbaserade
            material.
          </p>
          <p xml:id="i-Bus9xxXkJf487ybnopxEKm">
            Även om bioekonomi är ett ord som börjat användas mycket under
            de senaste åren, så är det absolut inte en ny företeelse. I Sverige
            har skogsbruket under mycket lång tid varit ett av samhällets
            ekonomiska fundament. Det nya är de internationella ambitioner
            som nu finns att öka bredden av de produkter som tillverkas av
            förnybara material, inte minst virke. Det finns mycket goda skäl
            för Sverige att vara ledande i den här ut­vecklingen, oavsett
            om det ses ur klimat‑, miljö‑, landsbygdsutvecklings- eller national­ekonomiskt
            perspektiv.
          </p>
          <p xml:id="i-5dokWm6WarYNorrEWADXMi">
            Vad gäller Sveriges nettoutsläpp av växthusgaser bidrar aktiv
            skogsskötsel till att Sverige har relativt stor andel unga skogar,
            vilka har ett stort nettoupptag av koldioxid. Kol lagras dessutom
            i de produkter vi tillverkar av skogarnas virke. Dessutom ersätter
            produkterna från skogen andra produkter, som vanligen genererar
            mycket större kol­dioxidutsläpp. Den här ersättningseffekten har
            EU hittills inte velat acceptera fullt ut i sina beräkningar,
            något som Sverige måste fortsätta att insistera på.
          </p>
          <p xml:id="i-EFxmiUnYmR7LhLA2Danas">
            Miljömässigt kan vi konstatera att svenskt skogsbruk inte har
            lett till och inte kan förväntas leda till utrotandet av skogslevande
            arter. Blott enstaka arter knutna till barrskogarna har försvunnit
            från Sverige och Norden under de senaste 50 åren. Om världen ska
            öka sin produktion av virke, bör en stor del av ökningen förläggas
            till länder som visat att de kan sköta sina skogar utan de stora
            förluster av arter som tyvärr kunnat konstateras i andra delar
            av världen. I ett globalt perspektiv är det i själva verket alltså
            positivt att Sverige har en hög virkesproduktion, eftersom det
            i någon mån minskar trycket på andra marknader där miljöambitionerna
            är lägre.
          </p>
          <p xml:id="i-E11cScH4Rrhgf6iGNpheFt">
            Sverige har under lång tid utvecklat naturvårdshänsynen i skogsbruket
            och denna utveckling fortgår. Ur miljösynpunkt är dessutom träprodukter
            bra jämfört med andra material, eftersom de kan återanvändas och
            eftersom de inte leder till miljöfarliga restprodukter.
          </p>
          <head type="h1" xml:id="i-WL96TqbuoAUroezHT6MjhK">
            Ökad virkesproduktion
          </head>
          <p xml:id="i-24YfyyZedNAqAcZokVHHm5">
            En utvecklad bioekonomi leder till arbetstillfällen och skatteintäkter
            längs hela förädlingskedjan. Skogssektorn utgör dessutom en av
            landets största exportnäringar. Ytterligare efterfrågan på nya
            svenska skogsprodukter är därför bra för hela Sverige. För att
            den här utvecklingen ska kunna fortgå, måste produktionsförmågan
            i svenska skogar inte bara värnas, utan även ökas. Förslagen i
            Skogsstyrelsens rapport Skogs­skötsel med nya möjligheter behöver
            särskilt analyseras för att ta vara på de möjligheter som finns
            för att öka skogens produktionsförmåga. Detta i kombination med
            olika åtgärder för artbevarande. Rapporten innehåller 88 stycken
            förslag för ökad tillväxt och därmed långsiktiga möjligheter såväl
            att öka produktionen av biobaserade produkter som att binda koldioxid
            i växande träd. Att öka produktionsförmågan i det svenska skogsbruket
            baserat på denna rapport måste därför vara ett av de viktigaste
            målen med skogspolitiken.
          </p>
          <p xml:id="i-VJK7ZcqmmfroKnw6y4BUqq">
            Likaså behöver mer forskningsresurser inom areella näringar och
            miljö omfördelas till aktiv skogsskötsel och utveckling av nya
            träbaserade produkter.
          </p>
          <head type="h1" xml:id="i-9kFnCGMTuAfjRjkz6zx92o">
            Bygg mer i trä
          </head>
          <p xml:id="i-U2vBWb8x7aq8rHwpH9y7CL">
            Träbyggandet har utvecklats mycket snabbt under det senare årtiondet.
            Med ett ökat byggande i trä kan både byggindustrier och byggföretag,
            som ofta finns på landsbygden, utöka sin verksamhet. Ökat träbyggande
            stimulerar också skogsskötsel och sågverks­industrin. Till skillnad
            från andra byggmaterial är trä en förnyelsebar råvara och medför
            dessutom, jämfört med de flesta andra material, mindre koldioxidutsläpp
            vid bearbetning och transport, den så kallade substitutionseffekten.
            Trä i byggnader fungerar dessutom som kolsänka under husets hela
            livslängd. Uttjänta trähus kan dessutom rivas och restmaterialet
            återanvändas med mindre miljöpåverkan än motsvarande hus i andra
            material.
          </p>
          <p xml:id="i-VZJa4tz7heSvpppvnCUUwE">
            En fortsatt satsning på forskning och utveckling kring modern
            träbyggnadsteknik bör av alla dessa skäl göras, liksom successiv
            anpassning av byggregler till nya träbaserade material och byggmetoder,
            för att gynna ett ökat byggande i trä.
          </p>
          <head type="h1" xml:id="i-3sGsGHvPu9zqtcoLBeQZNG">
            Erkänn betydelsen av skogsägarnas arbete och stötta dem
          </head>
          <p xml:id="i-VXdZKE6i8YrsrC5omWU7KT">
            Skogssektorn är en mycket viktig komponent i Sveriges levande
            landsbygd liksom i hela landets ekonomi, där den är vår ojämförligt
            största nettoexportör, om importerade insatsvaror borträknas.
            Skogsägarna är nyckelpersoner i näringen, eftersom de sköter skogen
            under årtionden under hela cykeln fram till att virke kan levereras.
            Deras förtroende för att samhället står stödjande bakom långsiktigt
            skogsbruk är avgörande. Därför behövs minskad byråkrati kring
            skötsel och avverkning av skog – den bärande tanken med nuvarande
            skogslagstiftning från 1993 är ju att medge frihet under ansvar.
          </p>
          <p xml:id="i-SMWUBW3wS557FvrUHGNcFV">
            Snabbare handläggning kring skötsel och avverkning av skog måste
            vara en viktig del i arbetet för att stötta skogsägarna. Den enskilde
            skogsägaren kan enligt nuvarande ordning finna det svårt att överklaga
            eller ifrågasätta myndighetsbeslut. Detta bör ändras genom att
            möjliggöra och förenkla rättslig prövning och rätt till överklagande
            för markägare vid föreslagna restriktioner och begränsningar i
            markanvändning. Viktigare är dock att lösa problem gemensamt –
            beslut om skydd av skog ska därför alltid föregås av överläggningar
            med markägaren.
          </p>
          <p xml:id="i-J2kxcMQRB1D2dpoSu2x5Qd">
            Restriktioner som åläggs en enskild markägare beträffande dennes
            utnyttjande av sin skog utöver vad som är allmänt fastlagt i lag,
            bör omgående åtföljas av ersättning, oavsett hur stor andel av
            markägarens areal, växande volym, virke i skogen eller till­gänglig
            avverkningsvolym som berörs. De så kallade toleransgränser som
            Skogsstyrelsen och möjligen även andra myndigheter tillämpar,
            behöver därför tas bort eller sänkas kraftigt, så att ersättning
            alltid utgår om begränsningarna som skogsägaren åläggs utöver
            lagens direkta krav, aldrig överstiger fem procent av hela åtgärdens
            värde. En grundläggande komponent i den svenska modellen för skogsskötsel
            blev under 1900-talet Skogsstyrelsens regionala organisation,
            de tidigare skogsvårdsstyrelserna. Den regionala organisationens
            huvudsakliga roll var att utbilda och stödja aktiva skogs­brukare,
            men även att med olika bidrag främja aktiv skogsskötsel. Skogsstyrelsen
            behöver återigen upplevas som uppmuntrande och stödjande. Omkring
            70 procent av Sveriges skogar är privatägda, varav merparten av
            privatpersoner. Att landets skogar även i fortsättningen sköts
            väl är beroende av skogsägarnas långsiktiga investeringar i tid
            och pengar, något som i sin tur bygger på förtroende för statens
            skogspolitik. Det är därför oroväckande att Skogsstyrelsen och
            även länsstyrelserna av många skogsägare nu kommit att uppfattas
            som hindrande snarare än stöttande. Skogsstyrelsen måste återfå
            sin huvudsakliga roll som en organisation som värnar om skogsproduktion
            och därmed om skogsägarnas möjligheter att bedriva lönsamt skogsbruk.
            Detta gäller även andra berörda myndigheter och ett främjandeuppdrag
            behöver därför uttryckas tydligt i Skogsstyrelsens, länsstyrelsernas
            och Naturvårdsverkets direktiv och regleringsbrev.
          </p>
          <p xml:id="i-R4v9GrAYVPXXWpfZZpA5oq">
            Detta är speciellt viktigt i ljuset av behovet av att öka tillväxten
            för att fylla behoven från en växande bioekonomi och för att uppfylla
            rimliga ambitioner beträffande bindning av kol i växande skog
            och i skogsprodukter. Det behöver klargöras i berörda myndigheters
            direktiv att de förutom att stödja aktivt och lönsamt brukande
            av skogarna även ska bistå med rådgivning för att nå andra samhälleliga
            mål.
          </p>
          <head type="h1" xml:id="i-DGmydP98mQM5iucVBqP3bk">
            Skadegörande organismer och andra skador
          </head>
          <p xml:id="i-Un6hPLr6aXvaxbZQA3Ze6S">
            När skogsbruk förbjuds i skyddad skog kan detta innebära att
            skadegörarangrepp i skogen ökar, exempelvis efter stormfällning
            eller skogsbrand, och sprider sig till angränsande fastigheter.
            Ett aktuellt exempel är granbarkborren, som med början den torra
            sommaren 2018 och vidare 2019 och 2020 under de senaste åren har
            skadat mycket stora arealer skog.
          </p>
          <p xml:id="i-QthczYVbiDMW6t86y47P9j">
            Det behövs en tydlig lagstiftning som ålägger myndigheter att
            ingripa om svamp­angrepp eller andra skadegörande arter hotar
            att spridas och skada skogar. Skogsstyrelsen har därför ökat sina
            informationsinsatser för att markägare ska hantera skador på sin
            mark och därmed minska risken för spridning och skador på angränsande
            ägares marker. I formellt skyddade områden däremot, gäller inte
            samma regler för bekämpning av granbarkborrar och andra skadeinsekter.
            Varje område har sina specifika syften och regler för vilka åtgärder
            som kan genomföras.
          </p>
          <p xml:id="i-VPx19Wj3rxTeg7CDUReSnh">
            Regeringens och myndigheternas krishantering behöver ses över
            så att viktiga åtgärder kan vidtagas när skogen drabbas. Inför
            framtiden föreslår Sverigedemokraterna att det alltid av skötselföreskrifterna
            för skyddad skog tydligt ska framgå att skogarna vid en krissituation
            ska kunna skötas i enlighet med gällande lagstiftning, i synnerhet
            skogsvårdslagen, för att förebygga och minska skador på den skyddade
            och den kringliggande skogen.
          </p>
          <head type="h1" xml:id="i-3sL1LY11ZmTw4eVRJfCEJJ">
            Avverkningsanmälningar
          </head>
          <p xml:id="i-UeT7rAR4FURZMU5zUM8H71">
            Innan en skog slutavverkas ska avverkningsanmälan göras till
            Skogsstyrelsen om ytan är större än 0,5 hektar, minst sex veckor
            innan avverkningen påbörjas. Sverigedemo­kraterna anser att sex
            veckor är orimligt lång tid och att den normala handläggnings­tiden
            bör förkortas till två veckor. Ibland finns anledning att påbörja
            avverkningen skyndsamt, exempelvis när det visar sig att en markgranne
            påbörjat avverkning och maskiner därför finns på plats. Man kan
            då ansöka om dispens för att få påbörja avverkningen tidigare,
            men det är i dag svårt att få en sådan dispens. Möjligheten att
            få dispens vid avverkningsanmälan bör förbättras. Det är vidare
            Sverigedemokraternas uppfattning att avverkningsanmälningar endast
            ska offentliggöras om markägaren så önskar.
          </p>
          <head type="h1" xml:id="i-H93DvTcCPEmSyRZwr7gWE8">
            Kulturmiljöer och fornlämningar
          </head>
          <p xml:id="i-33wNVh5LkgYpJdzAjPLYHH">
            Att förstöra eller skada fornlämningar är ett brott mot kulturmiljölagen.
            Trots det visar Skogsstyrelsens och Riksantikvarieämbetets årliga
            inventering att nästan hälften av de inventerade forn- och kulturlämningarna
            påverkats eller skadats i samband med skogsbruk. Omkring en fjärdedel
            av de inventerade lämningarna är skadade eller grovt skadade.
            Skogsstyrelsen ska utöka sin rådgivning kring natur- och kulturmiljöåtgärder
            inom skogsbruket. Arbetet med att registrera hittills okända forn-
            och kulturlämningar, som underlättar skogsägarens och skogsentreprenörens
            arbete för att upptäcka och förhindra skador på fornlämningar
            i skogen, ska stödjas. Geografisk information från bland annat
            Lantmäteriet bör tillgängliggöras som öppna data och relevant
            information om vattenskydd, fornminnen och naturskyddade områden
            bör kvalitetssäkras och göras tillgänglig på olika it-plattformar.
            Dessutom behöver utvecklingsresurser tillförsäkras projekt för
            att utveckla en skonsammare drivnings- och markberedningsteknik.
            Ett skäl till att antalet forn- och kulturlämningar som skadas
            är stort är det stora antal kolbottnar som finns i Sverige och
            som ofta är svåra att upptäcka. Eftersom tillverkning av träkol
            under århundraden var ett av de vanligast förekommande arbetena
            i skogsbruket är bevarandet av samtliga kolbottnar knappast motiverat.
            I områden med rikligt förekommande kolbottnar bör dessa strykas
            ur listan över lämningar som alltid ska sparas.
          </p>
          <head type="h1" xml:id="i-5JBrDp7Ci5DAaNVRDcvW49">
            Dikning av skog och återvätning av skogbevuxen torvmark
          </head>
          <p xml:id="i-8dGywnE7pvSDNJzeTkieqk">
            Dikning av skogsmark, så kallad markavvattning, är i vissa fall
            ett effektivt sätt att öka produktionen, minska översvämningsrisker
            och minimera körskador. Dikning av skogsmark är dock förbjuden
            i hela södra Sverige, med möjlighet till dispens från länsstyrelse
            om det finns särskilda skäl. Genom att förenkla möjligheten till
            dispens för effektiv markavvattning, till exempel genom samråd
            eller liknande vid dikesrensningar av äldre befintliga diken,
            kan möjlighet att vidta förberedande åtgärder mot översvämningar
            i framtiden ges. Många möjligheter att ta till vara de positiva
            effekterna av dikning hindras tyvärr i praktiken av det förbud
            som föreligger i dag. Genom att ersätta det generella förbudet
            mot skogsdikning i södra Sverige med tillståndsplikt eller förenklat
            dispensförfarande, exempelvis efter samråd om dikesrensningar
            av äldre befintliga diken, kan förhållandena förbättras. Under
            de senaste åren har olika grupper verkat för att dikade torvmarker
            där skog nu växer ska återvätas. Sverigedemokraterna konstaterar
            att kunskapsunderlaget för kolbalansen beträffande skog på dikad
            torvmark under svenska förhållanden är mycket svagt. Exempelvis
            tas i olika redogörelser inte med att skogen genom sin högre tillväxt
            än den för torv, årligen binder avsevärda mängder koldioxid. Den
            mängd kol som är bunden i virkesförrådet är också betydande.
          </p>
          <p xml:id="i-6RpTyvAjjGQe2z3kT6ZM5v">
            Därför bör återvätning av torvmark bevuxen med skog inte genomföras
            annat än då forskningsmaterial föreligger som tar hänsyn till
            effekten på kolbalansen av skogstill­växten och det växande virkeslagret
            på berörd marktyp och som visar att återvätning skulle ge tydliga
            fördelar. Regelverken behöver ses över med målsättningen att bibehålla
            och öka produktionen, åstadkomma god miljöhänsyn och minska riskerna
            för översvämningar. Tyvärr driver regeringen motsatt politik där
            man hävdar att torvrika skogsmarker behöver återvätas för att
            hindra läckage av växthusgaser. Sverige­demokraterna finner att
            underlaget för dessa beslut förefaller bortse från att de träd
            som växer på dessa dikade marker ofta löpande binder mer kol än
            vad som riskerar att frigöras ur den torvrika marken. Mer forskning
            behövs på detta område. Dessutom behöver kolbalansen i det enskilda
            fallet beräknas innan beslut om kostsamma återvätningar tas.
          </p>
          <p xml:id="i-7D3MXJU6DTVm573eDrX4p5">
            Sverigedemokraterna vill här understryka att vi inte är emot
            återvätning i alla tänkbara fall, men att nuvarande entusiasm
            för återvätning är dåligt grundad. Därmed riskerar nu skogsbruket
            och möjligheterna att öka skogsproduktionen att försvåras på mycket
            svaga grunder.
          </p>
          <head type="h1" xml:id="i-RUUSHsQPX1X5enqs4zriVf">
            Minska handläggningstiderna för ändrad markanvändning till skogsmark
          </head>
          <p xml:id="i-KqTtSmBFqc9r9zhQiChKFn">
            I dag krävs tillstånd för att ta jordbruksmark ur produktion,
            vilket oftast görs inför att marken ska planteras och därmed klassas
            som skogsmark. Tillstånd söks hos läns­styrelserna. Eftersom jordbruksmarken
            i Sverige är begränsad och viktig ur både försörjnings- och artbevarandesynpunkt
            är det rimligt att överföring till annan markanvändning prövas.
            Att få ett tillstånd kan dock ta minst åtta månader, ibland betydligt
            längre. Det är en orimligt lång handläggningstid om man till exempel
            jämför med anmälan om skogsavverkning, som behandlas inom sex
            veckor. Den stora skillnaden i handläggningstider kan inte försvaras
            utifrån att det skulle krävas mer arbete från länsstyrelsens sida.
            Det är av stor vikt att onödig byråkrati undviks. Handläggningstiderna
            bör därför kortas.
          </p>
          <head type="h1" xml:id="i-MPaR4SijNN1X8rLQf8bpyQ">
            Insatser för röjning
          </head>
          <p xml:id="i-7cZjsCFvQ93gxKPbfcoooz">
            Sverige har stora arealer ungskog som behöver röjas för att ge
            de träd som blir kvar de bästa förutsättningarna för tillväxt
            och kvalitetsdaning. Röjning ger också möjlighet att skapa bättre
            betingelser för mindre vanliga trädslag och för markvegetationen,
            det senare viktigt inte minst för renbetet i norra Sverige. I
            Sverige slutavverkas årligen omkring 175 000 hektar. När föryngringen
            vuxit upp till en ungskog behöver den vanligen röjas, ofta i flera
            omgångar med några års mellanrum. Den faktiska areal som röjs
            är i dag för låg, vilket har lett till att vi har byggt upp ett
            ”röjningsberg” på cirka 1,3 miljoner hektar ungskog. En väl utformad
            rådgivningsinsats i samarbete med skogs­näringen skulle kunna
            öka skogsägarnas incitament att röja i tid och att röja rätt.
            Tidigare har staten verkat för ökad röjningsareal såväl genom
            bidrag som genom organiserandet av beredskapsarbeten. Båda dessa
            möjligheter bör utredas.
          </p>
          <head type="h1" xml:id="i-SCy6tAZdm9HkmbcgYXLi5q">
            Skogskontot
          </head>
          <p xml:id="i-4db9VufZhgJcQXdQrxew3o">
            Skogskontot innebär att den private skogsägaren, oftast en familjeskogsbrukare,
            vid en avverkning skattemässigt kan fördela inkomsten på en tioårsperiod
            och från den dra av skogsvårdskostnader. Detta gynnar den skogsägare
            som aktivt sköter sin skog med exempelvis plantering och röjning.
            Framför allt mindre skogsägare med ojämna avverkningsnivåer riskerar
            att drabbas om skogskontot avvecklas. Skogskontot bör därför kvarstå,
            det bidrar till långsiktig och ändamålsenlig skogsskötsel.
          </p>
          <head type="h1" xml:id="i-9MAA33kCH1GSVNSGWA6pdk">
            Öka inte ytterligare totalarealen skog undantagen från skogsbruk
          </head>
          <p xml:id="i-7VxLQ7hP6ZwufhvnbF4hAJ">
            Sammanlagt är mer än en fjärdedel av Sveriges skogsareal undantagen
            från aktivt skogsbruk. Detta är en mycket hög siffra sett i ett
            internationellt perspektiv, och en betydande del av den skog som
            är undantagen från skogsbruk är avsatt frivilligt av skogsägarna
            själva. Det gäller dels i mindre format som ett led i vardagshänsynen,
            dels i form av större avsättningar. Detta system bör med fördel
            utvecklas. Skogsägarnas medverkan är viktig för att skogsbruket
            ska bli ännu bättre på att skydda sällsynta arter och för att
            skogsägarna måste tillerkännas makten över sin egen mark och rätten
            att bedriva skogsbruk med förutsättningar för lönsamhet.
          </p>
          <p xml:id="i-BPAaUWBQrsRHagwvqgPxvd">
            Att ytterligare öka totalarealen skog undantagen från brukande,
            behövs inte för att bevara Sveriges skogslevande arter, men hotar
            däremot en redan utsatt landsbygd. Det totala arealmålet för skog
            är som tidigare beskrivits med råge uppfyllt, även om utvärderingar
            och korrektioner av enskilda skyddade områden löpande behöver
            göras. Därför bör riksdagen besluta att totalarealen skyddad skog
            och skog undantagen från skogsbruk i Sverige inte ska ökas.
          </p>
          <p xml:id="i-QaqrCYtkMKmhT8uh3FnLEv">
            Gemensamma definitioner av vad som är skyddad mark är viktiga
            att fastlägga, liksom att dessa måste vara de som faktiskt ska
            användas av berörda myndigheter. Definitionerna ska i möjligaste
            mån överensstämma med internationella definitioner. Definitionerna
            ska inte binda Sveriges handlingsfrihet genom självpåtagna snävare
            krav eller tolkningar av internationella överenskommelser. Sverige
            måste vidare understryka och kräva att frivilligt skyddade områden
            i enskild ägo ska räknas med i internationella jämförelser. Privat
            ägande av skog är viktigt för Sverige och det finns inget egenvärde
            i att föra över skog till statligt ägande för att skapa vackra
            siffror i internationella jäm­förelser. Tvärtom måste staten stå
            upp för äganderätten i alla sammanhang för att värna ägarnas tilltro
            till skogspolitiken. Det är därför av grundläggande vikt att staten
            och dess myndigheter erkänner det frivilliga skyddet i såväl nationella
            som internationella sammanhang.
          </p>
          <p xml:id="i-S4Kn2uh2rERcXjowtvrmUT">
            Utgångspunkten bör vara att skogens värden ska tillvaratas både
            som biologisk tillgång och som råvarubas. Detta synsätt har betydelse
            inte minst för landsbygden, där skogsbruk och turism genererar
            arbetstillfällen. Dessutom ger skogen möjligheter till en aktiv
            fritid för landsbygdens befolkning där såväl lingonhyggen som
            svampskogar spelar en viktig roll. Beträffande naturturismen,
            är det värt att minnas att de ungskogar där vi lättast kan titta
            på älgar, liksom de vägar som behövs för att komma ut till dem,
            mycket ofta är resultat av skogsbruk.
          </p>
          <p xml:id="i-SQES1apo3ZkxKHjUUUFowG">
            Skogspolitiken bör göra tydligare skillnad mellan statligt ägda
            respektive privata skogar och skogsskötseln på dessa. På privatägd
            mark måste markägarens ägande- och brukanderätt respekteras i
            högre grad än vad som varit fallet under senare årtionden och
            hinder mot åtgärder som är tillåtna enligt skogsvårdslagen ska
            utfärdas endast i undantagsfall.
          </p>
          <head type="h1" xml:id="i-YDP2GTgTTe7vhmskFVps3k">
            Grön infrastruktur
          </head>
          <p xml:id="i-9yt1tobSN4Ry4Q883Thegy">
            Under år 2018 avslutades ett projekt med grön infrastruktur som
            bedrivits av Natur­vårdsverket, länsstyrelserna och Skogsstyrelsen.
            Rapporter har framställts där man planerar framtida skydd tvärs
            över enskild mark. I debatt i riksdagen har hävdats att dessa
            rapporter enbart utgör redogörelser för kunskapsinhämtning. Detta
            är direkt osant.
          </p>
          <p xml:id="i-7n6nC5iEJqSNWDNF3BQqEe">
            I verkligheten har rapporterna titlar som exempelvis ”Regional
            handlingsplan för grön infrastruktur i Dalarnas län”. Ordet ”handlingsplan”
            kan inte gärna missförstås, annat än avsiktligt eller genom okunskap.
            Det handlar om planer för hur länsstyrelserna tänker agera för
            att detaljplanera på annans mark.
          </p>
          <p xml:id="i-W95Tt31ujDsWESN6VM9uxj">
            Principen kring att staten ska bedriva övergripande planering
            av detta slag på privata markägares mark är skadlig. Omkring 17
            procent av Sveriges skogar är statligt ägda och där kan staten
            som ägare bedriva naturvård på landskapsnivå. På samma sätt finns
            många stora skogsbolag i Sverige, som frivilligt kan välja att
            planera i denna större skala på sin mark.
          </p>
          <p xml:id="i-5SrLrD73sXnMCcLj1Bg8gQ">
            Enskilda markägare däremot, ska uttryckligen undantas från landskapsplanering
            av den typ som representeras av dessa handlingsplaner för grön
            infrastruktur. Om planering på landskapsnivå tillämpas för enskilda
            innehav, kan det lätt leda till att markägare med all sin äldre
            skog på ”fel ställe” fråntas sin brukanderätt, medan grannen kan
            sköta sin skog som tidigare.
          </p>
          <p xml:id="i-MUCVk6FJLfUXcM8ByLbxKD">
            Befintliga landskap har i hög grad uppkommit genom bönders arbete.
            Den enskilt ägda skogens särart utgörs av en mosaik som är resultat
            av olika tidigare och nuvarande skogsskötselstrategier, och detta
            bör ses som en styrka.
          </p>
          <p xml:id="i-QT9PHJMau7axJ8afTmzpoS">
            Exemplet Grön infrastruktur tydliggör att det finns ett behov
            av att i vissa frågor skilja på skogspolitiken beroende på ägarkategori.
            Staten bör ta större naturvårdsansvar, och i en större skala,
            på den mark vi alla tillsammans äger, än vad staten begär av enskilda
            näringsidkare. Det finns ett behov av att värna de mest sällsynta
            arterna i vår natur och att freda arealer från avverkning när
            så är nödvändigt för dessas fortlevande. Samtidigt är det oroväckande
            med krav om att på mycket kort tid undanta mycket stora arealer
            produktiv skogsmark från aktivt brukande.
          </p>
          <head type="h1" xml:id="i-TZiRD7zrHDvxCJPwa8VxgQ">
            Effektivare hänsyn till sällsynta arter
          </head>
          <p xml:id="i-Ayrp5hxj3iGEaMzfho41dG">
            I massmedia kan man regelbundet läsa artiklar som väver in svenskt
            skogsbruk i en kontext av massutrotning av arter. Det behöver
            understrykas att detta är vilseledande, vilket lätt kan kontrolleras
            genom att studera vilka arter knutna till skog som faktiskt har
            dött ut.
          </p>
          <p xml:id="i-BggjSwSKorQKe1W6n7fbPX">
            Enligt rödlistan från 2020 har följande sju arter för vilka landskapstypen
            skog var viktig, försvunnit från Sverige efter år 1970, när trakthyggesbruket
            hade slagit igenom över hela landet:
          </p>
          <list style="ul">
            <item xml:id="i-EfAM41zpWniDSok24hhFyb">
              Svart stork: En tillfällig häckning 1992 gör att arten kan betraktas
              som försvunnen efter 1970, i huvudsak försvann den på 1940-talet.
              Häckar bl.a. i brukad skog i Baltikum och har återetablerat sig
              i Belgien. Ses med olika intervall i Sverige, flera siktades 2019.
            </item>
            <item xml:id="i-Rmb7rGfr78MfX821awgZbZ">
              Mellanspett: Levde före 1982 i södra Sverige. Stabil i Polen,
              ökar bland annat i Estland, Belgien, Tyskland och Nederländerna.
              Behöver gammal lövskog (ek) och död ved. Återkommande men sällsynt
              gäst i Sverige.
            </item>
            <item xml:id="i-3cpg3m9negM7fJPdLopUCN">
              Praktgrusmossa. Känd endast från två lokaler i Sverige, senast
              sedd år 1985 (Halland). Växte på bar lerjord i lövskog.
            </item>
            <item xml:id="i-2pWeHwCv8YXFQVFKb6unH1">
              Förgyllt metallfly. Siktad 1887 och 1944 i Skåne, återkom på
              en enda lokal i Skåne 1973–1993, ädellövskog.
            </item>
            <item xml:id="i-9JaHpYP19f1bW5ukp612pa">
              Västlig porina. Lav på klippväggar i ädellövskog, Bohuslän.
            </item>
            <item xml:id="i-SMHRgQ3PFpM6uvSMs6ExcM">
              Barkvårtlav. Känd från två lokaler, senast på en död hassel på
              Gotland.
            </item>
            <item xml:id="i-HapuhoAN1JyiEP8s7imx3V">
              Mångsporig krimmerlav, en lokal på gotländsk äng, Gotland (bark
              på ask, asp, rönn).
            </item>
          </list>
          <p xml:id="i-ASKxzDxtz8EaHyHF7rQxEw">
            Observera att flertalet av de få arter som försvunnit inte levde
            i barrskogsbältet utan i gränszoner mellan lövskog och annan mark
            i absolut sydligaste Sverige. Det pågår helt enkelt inte ett stort
            utdöende av arter i våra skogar, såsom alltför ofta påstås i debatten.
            Däremot minskar exempelvis andelen gammal granskog i delar av
            landet, vilket leder till att vissa arter gynnas på andras bekostnad,
            men detta har ingenting med utdöende att göra.
          </p>
          <p xml:id="i-NkKFzh2TYRaoiXf5bh8aXK">
            Förutsättningarna förbättras efter hand tack vare vardagshänsyn
            i skogsbruket där fler äldre träd sparas, något som exempelvis
            kan gynna en återetablering av mellanspett i landet. Beträffande
            såväl mellanspett som svart stork pågår lovvärda insatser för
            att få arterna att permanent återetablera sig. Sverigedemokraterna
            har länge tagit alla chanser att informera om ovanstående fakta
            samt att påpeka att Sveriges nuvarande politik med totalt undantagande
            från skogsbruk av stora skogsarealer barrskog är missriktad och
            oerhört ineffektiv.
          </p>
          <p xml:id="i-Vb6TLnqJbTGVooKNXUceJB">
            En orimligt stor del av bevarandedebatten fokuseras just på skogar
            i barrskogsbältet, vilka ju utgör den absoluta merparten av Sveriges
            skogar. Att ytterligare öka den skyddade andelen av vår vanligaste
            naturtyp, granskogen, är inte rimligt. Inte heller är det rimligt
            att som skogsutredningen föreslår ytterligare öka andelen skog
            undantagen från skogsbruk i det fjällnära området, där enligt
            Naturvårdsverkets siffror mer än 60 procent av Sveriges formellt
            skyddade skogar redan återfinns.
          </p>
          <p xml:id="i-5DaFVCzD7HQwQamb3B5cJF">
            Detta står i kontrast mot vad som redan anförts ovan om att våra
            försvunna skogs­arter istället var knutna till övergångszoner
            mellan jord- och skogsbruk respektive till ädellövskog i Sveriges
            sydligaste gränsområden. För övergångszoner mellan jord- och skogsbruk
            respektive för ädellövskog behöver åtgärder fortsätta att utvecklas,
            med skogsägarnas intressen och möjlighet till betald medverkan
            i åtanke.
          </p>
          <p xml:id="i-DXjnVZGbUJ1vbqWWDCQ5uF">
            Andelen skyddad mark av olika naturtyper behöver anpassas efter
            naturtypens totala areal och förekomst av akut hotade arter. Mer
            fokus behöver läggas på bevarande och skötsel av naturtyper där
            den biologiska mångfalden ofta är hög och där allvarligt hotade
            arter ofta återfinns.
          </p>
          <p xml:id="i-UxvhiqrtRcvczJ9oyacYcb">
            I debatten om naturskydd hänvisas ofta till förekomsten av arter
            som är inskrivna i rödlistan. Att använda hela rödlistan är missvisande,
            eftersom många av de rödlistade arterna är allmänt förekommande,
            exempelvis björktrast och skogshare. Starkare fokus bör riktas
            mot klasserna akut hotade och starkt hotade arter i rödlistan.
            Ett fokus på de mest utrotningshotade arterna kommer att leda
            till effektivare naturvård och mycket lägre kostnad för samhället.
          </p>
          <p xml:id="i-D5oXPMy6EWRBnYhpitVBPK">
            Nya skyddsåtgärder bör i första hand riktas mot de akut hotade
            arterna i rödlistan, och i andra hand mot starkt hotade enligt
            samma lista. På så sätt krävs ett verkligt konstaterat behov i
            det enskilda fallet för att land ska tas ur brukande. Samtidigt
            kan även ett stort antal andra arter gynnas, som behöver liknande
            miljöer. Det är effektiv naturvård.
          </p>
          <p xml:id="i-G4x49XJHSAgdmMd9fedrq4">
            Det behövs även en översikt över hur arter placeras i rödlistans
            klasser. Tanken är att arter i en viss hotklass ska löpa en definierad
            risk att utrotas inom en viss tidsperiod. Det faktum att så få
            arter i själva verket försvunnit de senaste 50 åren, visar att
            för många arter placeras i klasserna akut och starkt hotade. Regeringen
            bör tillsätta en fristående granskning av detta problem, eftersom
            det urholkar förtroendet för rödlistan och minskar dess användbarhet
            i artskyddet.
          </p>
          <p xml:id="i-TCDWuDB7aScjGK5GyJnPHr">
            Sverige har ett ansvar för de arter som lever här. Vi är som
            ovan visat lyckligt lottade beträffande barrskogslandskapet, där
            ytterligt få arter försvunnit, men desto mer komplicerad är situationen
            i landets allra sydligaste delar. Där befinner sig många arter
            på gränsen av sina möjliga utbredningsområden, samtidigt som den
            markanvändning de anpassat sig till över lång tid, förändrats
            betydligt. Sveriges ambition måste vara att de arter som finns
            inom våra gränser, ska fortsätta att finnas här. Att sköta områden
            så att arter som är akut hotade kan leva vidare i vårt land måste
            vara högt prioriterat i vår skogspolitik. Däremot ska vi inte
            lämna över besluten över hur vi åstadkommer detta till EU eller
            andra internationella organ.
          </p>
          <head type="h1" xml:id="i-23d8kBj8DdiR16Uuvjz7h9">
            Rätten till ersättning
          </head>
          <p xml:id="i-8cokDMDzM4aMdCzBEhun59">
            Att upprätthålla skogsägarnas tilltro till att staten inte motarbetar
            utan främjar deras skogsskötsel är avgörande för att vårt skogsbruk
            ska fortsätta att utvecklas positivt. I undantagsfall kan ändå
            restriktioner behövas för att rädda livsmiljön för akut eller
            starkt hotade arter som konstaterats finnas på det berörda skogsområdet
            eller av andra tydligt påvisbara miljöskäl knutna till det aktuella
            området. Sverigedemokraterna vill understryka att restriktioner
            beträffande brukande av skog utöver vad som är tydligt fastlagt
            i lag alltid och omgående ska åtföljas av ersättning som fullt
            ut kompenserar skogsägaren för alla negativa ekonomiska konsekvenser
            ett sådant beslut får. Dessutom ska markägaren innan beslut tas
            ha rätt till överläggning och förenklad rättslig prövning och
            möjlighet att överklaga beslut.
          </p>
          <head type="h1" xml:id="i-W3jLtYKKEHjbVGvxU9LsHb">
            Vardagshänsyn och naturvårdande skötsel
          </head>
          <p xml:id="i-621FWnMAMTp9MP8P9XoLhK">
            Vi kan i Sverige vara stolta över vår skogsskötsel, som bygger
            på inhemska trädslag och vardagshänsyn i skogsbruket. Vardagshänsynen,
            som utvecklas ständigt, leder bland annat till ökning av volymen
            död ved i brukade skogar, vilket är en viktig faktor för många
            sällsynta arter. Det behövs mer skötselinsatser för mångfald i
            framförallt sydligaste Sverige, vilket kan göras i samverkan med
            markägare och också bör möjliggöra inkomster för dem.
          </p>
          <p xml:id="i-GNMppGejHE5wAX5X6HhqLJ">
            Skötsel av redan skyddade områden måste prioriteras framför skydd
            av ytterligare arealer. Det är effektiviteten av de skyddsåtgärder
            som vidtas som måste stå i centrum. Många naturreservat sköts
            i dag inte i enlighet med sina skötselplaner och det finns då
            risk för att deras funktion går förlorad. En löpande uppföljning
            av vad som skyddats behöver därför göras, inklusive om ett område
            fortfarande uppfyller det syfte för vilket det undantogs från
            brukande. I den mån ytterligare arealer ska totalskyddas från
            skogsbruk, bör motsvarande areal inom samma ägoslag avvecklas
            där effekten av skyddet är lägre.
          </p>
          <p xml:id="i-Gr4y9Y7mFbKEUdFiuFa2H2">
            Naturreservat och andra skyddade områden bidrar till artrikedom,
            men det gör även vardagshänsyn i skogsbruket. Kvarlämnade småbiotoper,
            inte minst runt verkligt hotade arter, sparade döda eller ensamma
            träd vid föryngring, bevarade kantzoner och skogs­klädda myrar,
            är alla viktiga element för artrikedomen. Antalet arter ökar inte
            linjärt med de skyddade arealernas storlek. En annan sak värd
            att understryka är att vi blir allt bättre på vardagshänsyn i
            skogsbruket. Det föreligger ingen hotfull situation ur artskyddssynpunkt.
            Det är inte bråttom.
          </p>
          <head type="h1" xml:id="i-5z1EBhC3Cd7iL2Qi4Mku9d">
            Nyckelbiotoper
          </head>
          <p xml:id="i-XnYPj6RiUM5AuFfvyUuDqF">
            Nyckelbiotoperna har medfört att staten kommit att medverka till
            att skogsägare förlorat möjligheten att sälja virke från sina
            avverkningar utan att få ersättning för detta. Staten skapade
            systemet med nyckelbiotoper närmast för insamlande av information
            inför framtida reservatsbildning, men strax därefter utlovade
            skogsföretagen som en del av certifieringsprocessen att inte köpa
            virke från registrerade nyckelbiotoper. Efter detta har staten
            kraftigt utökat antalet nyckelbiotoper. Resultatet har blivit
            att allt fler markägare utan ersättning förlorat frukten av generationers
            arbete med att bygga upp en fin skog till avverkning.
          </p>
          <p xml:id="i-W9X2svTocnaSzvycJjv2e">
            Nyckelbiotoper beskrivs ibland som ett slags, av naturen givna,
            alldeles unika områden. I verkligheten karakteriseras skogarna
            vanligen av mjuka övergångar mellan mindre och mer artrika partier.
            Vad vi kallar nyckelbiotop är därför en följd av hur vi definierar
            begreppet. Det är inte så att nyckelbiotoper bara finns där, hotas
            och i värsta fall försvinner. Det uppstår ständigt nya biotoper
            när skogar växer och åldras. I Göta­land var det mesta av dagens
            skogar jordbruks- eller betesmarker för 150 år sedan och i Bergslagen
            har intensivt nyttjande av skogen pågått i hundratals år. I båda
            dessa regioner registreras ändå ständigt nya nyckelbiotoper. Med
            den bättre vardagshänsyn som funnits sedan 1990-talet, kommer
            sannolikt antalet områden som kan definieras som nyckelbiotoper
            att växa allt snabbare. För att ett område som registrerats som
            nyckelbiotop idag ska leda fram till ekonomisk ersättning till
            markägaren, måste det skyddas i ett formellt avtal, vanligen som
            ett naturreservat, biotopskyddsområde eller med ett naturvårdsavtal.
            Problemet är att även om Skogsstyrelsen beslutar att inte skapa
            formellt skydd, kvarstår nyckelbiotopen registrerad och kan inte
            avverkas eftersom inga företag kan köpa virket.
          </p>
          <p xml:id="i-DSJjRnhynAPzrw41a2yKVY">
            Utifrån det sätt nyckelbiotoper i dag hanteras, hotas tilltron
            till såväl nyckelbiotoper som certifieringssystem och rödlistan.
            Dessutom har hanteringen av nyckelbiotoperna, oavsett att certifieringssystemen
            och skogsföretagen bär en avsevärd del av ansvaret för den uppkomna
            situationen, allvarligt skadat privata skogsägares tilltro till
            Skogsstyrelsen. Hotet att inte i framtiden få avverka den skog
            man sköter kan dessutom leda till lägre ambitioner i skogsbruket.
          </p>
          <p xml:id="i-Ggpp9C4kxc2ZRBZsUEj3B">
            Skogsutredningen har föreslagit att systemet med nyckelbiotoperna
            avskaffas, vilket Sverigedemokraterna förespråkat i många år.
            Skydd bör inte bygga på en så vid definition som i dag utan i
            normalfallet utgå från konstaterad förekomst av verkligt sällsynta
            (akut hotade) arter. Med denna förändring säkerställs att systemet
            blir mer objektivt och att naturskyddsinsatser görs där de gör
            störst nytta i förhållande till kostnaderna för ägarna och för
            samhället. Dessutom har låsningen som uppstått på grund av certifieringsöverenskommelser
            i kombination med kraftigt ökad areal nyckelbiotoper, skapat en
            mycket olycklig situation, vilken måste bringas att upphöra.
          </p>
          <p xml:id="i-Vgw9Rqo7B4PGY7JgMyw1Jn">
            Bristerna med det hittillsvarande systemet bör föranleda att
            nuvarande register av nyckelbiotoper förklaras konfidentiellt
            och att nyttjande av registret inte får föranleda åtgärder av
            annan part än av markägaren. Ytterligare nyckelbiotoper bör inte
            registreras och registret ska inte vara allmänt tillgängligt,
            men en noggrann analys av vad som registrerats behöver göras.
            Regeringen bör nu agera för att förbättra situationen genom att
            aktivt verka för att parterna, inklusive Skogsstyrelsen och andra
            berörda myndig­heter, skogsägare, skogsindustriföretag och certifieringsorganisationer,
            tillsammans löser föreliggande problem utan att göra tillvaron
            mer komplicerad för skogsägarna. En ordentlig utvärdering behöver
            vidare göras av samtliga nyckelbiotoper och en öppen på lämpligt
            sätt anonymiserad databas skapas för forskare, beslutsfattare
            och andra intresserade för att möjliggöra analys, sakligt grundad
            debatt och tillskapandet av ett mer effektivt system för framtiden.
            Databasen över nyckelbiotoper bör analyseras för att studera hur
            rättssäkerheten har hanterats och för att nå klarhet i frågan
            om myndigheter och/eller enskilda tjänstemän medvetet utnyttjat
            nyckelbiotoperna för att kunna stoppa avverkningar utan att betala
            ersättning.
          </p>
          <head type="h1" xml:id="i-7jhMygaPbX24grJKv9AE6S">
            Frivilliga naturvårdsavtal
          </head>
          <p xml:id="i-2FYpB5MFN6ywiBP4dtdAZX">
            Som Riksrevisionsverket påpekat bör andelen skydd av skog som
            sker genom frivilliga naturvårdsavtal mellan myndigheter och markägare
            öka. Det innebär att markägaren kvarstår som ägare, att denne
            ofta kan fortsätta utnyttja marken med vissa restriktioner och
            kan få betalt för att sköta skogen på ett sätt som speciellt gynnar
            vissa arter och miljöer. Arbetet med frivilliga naturvårdsavtal
            ska därför prioriteras framför bildandet av nya reservat och liknande
            områden där skogsbruk helt hindras.
          </p>
          <head type="h1" xml:id="i-MsVLjL3ksUJqYsr8GfW6Mg">
            Miljömålet Levande skogar
          </head>
          <p xml:id="i-Sn4Pb6Fu362C2A83ZYGhFn">
            Rapporteringen kring miljömålet Levande skogar har främst hanterats
            av Artdatabanken och Sveriges lantbruksuniversitet (SLU), utan
            erforderlig insyn från andra som kan ha intresse av att lämna
            synpunkter på det naturvårdsarbete som bedrivs i skogen och dess
            betydelse för hotade arter och livsmiljöer. Därtill har Naturvårdsverket
            och Skogs­styrelsen yttrat sig om huruvida målen är uppnådda,
            och Skogsstyrelsen har dessutom under år 2021 ändrat sin bedömning.
            Oklarheter i redovisningen, rapporteringen och slutsatserna visar
            att utvärderingen av miljömålet Levande skogar behöver förändras.
            Vissa av målen är vidare enligt experter rent utopiska – de kan
            inte nås. Exempelvis kan inte alla arter uppnå gynnsam bevarandestatus
            inom Sveriges gränser. Ett mycket stort antal arter som lever
            i Sverige har aldrig haft en tillräcklig numerär för att kunna
            sägas ha, någonsin ha haft eller någonsin kunna komma att nå sådan
            status. Sådana utopiska mål behöver så snart som möjligt arbetas
            bort ur miljömålen. Målen bör också vara formulerade så att de
            är realistiskt nåbara fram till 2030, för att vara relevanta som
            en del av Sveriges åtgärder för att uppfylla Agenda 2030. Rapporteringen
            kring miljömålet Levande skogar bör i framtiden innefatta ett
            genomtänkt remissförfarande, för att säkerställa en objektiv bedömning
            av hur långt vi nått.
          </p>
          <head type="h1" xml:id="i-XJXUZDGzFZDTsgzJrDpHmk">
            Övergångsformer mellan skogs- och jordbruksmark och andra ovanliga
            skogstyper
          </head>
          <p xml:id="i-Up9YGdwmPBwB89jmJCuvGi">
            Det är inte rimligt ur artskyddssynpunkt att spara lika stor
            andel i procent av alla naturtyper. Den totala skogsmarksarealen
            motsvarande ungefär sju tiondelar av Sveriges landareal och har
            ökat under de senaste 100 åren. Större delen av skogsarealen består
            av barrskog och här är antalet från Sverige försvunna arter de
            senaste 50 åren som redan påpekats mycket nära noll. Debatten
            om naturskydd är trots detta starkt fokuserad på skogsbruket i
            barrskogsbältet, trots att kostnaden för att undandra ytterligare
            arealer produktiv skog från aktivt skogsbruk är mycket stor såväl
            för samhället som för skogsägarna, samtidigt som artbevarandenyttan
            är ytterligt tveksam. I Sverige är omkring sju miljoner hektar
            skog undantagna från brukande, den övervägande delen barrskogsdominerad.
            En annorlunda situation råder beträffande mellanformer mellan
            skogs- och jordbruksmark och även beträffande ädellövskog. Slåttermarker,
            betes­marker och olika marker som kännetecknas av äldre former
            av jordbruksanknuten användning, står tillsammans för mindre än
            500 000 hektar. Arealen ädellövskog utgör mindre än en procent
            av skogsarealen, cirka 200 000 hektar, varav mer än hälften i
            Halland, Skåne och Blekinge. De här naturtyperna täcker således
            mycket små arealer och består av mycket varierande miljöer, innefattande
            bland annat betesmarker med huvudsakligen gräs såsom hagmarker,
            slåtterängar, områden hävdade av olika slags skogsbete, lokala
            former såsom fäbodbete och alvarbete, mosaikbetesmarker och skogsbryn
            mot åkermark, naturbetes- eller slåttermark samt mot igenväxande
            jord­bruksmark. Fortsatt bortfall av sådana marker riskerar därför
            att få stor negativ effekt.
          </p>
          <p xml:id="i-HqFx2ybg29KGu5vLkAJAra">
            Därför ska skydd inte i första hand inriktas på en given andel
            av totalarealen utan anpassas efter naturtypens totala areal och
            med hänsyn till förekomst av akut hotade arter. Av ovanliga naturtyper
            behöver större andel av arealen vara föremål för natur­vårdsinsatser
            för att en tillräcklig areal ska nås. Totalt skydd, som ofta tillämpas
            i barrskogsområden, är ofta en olämplig väg i de här miljöerna;
            det är snarare väl avvägd skötsel som behövs för att bevara och
            utveckla dem.
          </p>
          <p xml:id="i-J9ayfUm2diez9NVK7nKio5">
            I rapporten Övergångszoner mellan skogs- och jordbruksmark –
            ett samverkans­projekt inom Miljömålsrådet (2017) betonas bland
            annat följande behov, vilka Sverige­demokraterna stöder:
          </p>
          <list style="ul">
            <item xml:id="i-Qp2y2JdVFN98ci69sYq2fF">
              Forskning om samband mellan konkreta skötselåtgärder och artbevarande.
            </item>
            <item xml:id="i-VG9MNgHkSPC3YyWfnPDV17">
              Mer rådgivning och utbildning för personer verksamma inom skogs-
              och lantbruksnäringen om metoder för bevarande och skötsel av
              dessa miljöer.
            </item>
            <item xml:id="i-5UBKHkyK8813NVyVikZogD">
              Översyn av föryngringskravet i skogsvårdslagen så att det inte
              står i vägen för bevarandet och utvecklingen av värdefulla miljöer.
            </item>
            <item xml:id="i-PjkVswWCvufejmBEXEFWCt">
              Utredning, utveckling och information om olika finansieringsformer,
              både på basis av EU:s stödformer och i form av nationella stöd,
              för att kunna ge skogs- och jordbrukare skäligt betalt för det
              arbete de kan utföra för att vårda och utveckla dessa känsliga
              miljöer.
            </item>
            <item xml:id="i-TDRQghoHZ1CueZ69n9nLzo">
              Fortsatt arbete med skogssektorns gemensamma målbilder för god
              miljöhänsyn, så att resurser läggs där de gör mest nytta.
            </item>
          </list>
          <head type="h1" xml:id="i-MLnsWyvs8gZjP2eTLukADW">
            Nej till överstatlig skogspolitik
          </head>
          <p xml:id="i-Tt2amRzST4dDjAzHP9kcNJ">
            När Europeiska unionen bildades och utökade sitt antal medlemmar
            (däribland Sverige) under 90- och 00-talet så förenades många
            länder med vitt skilda geografiska förut­sättningar, traditioner
            och olika legala ramverk vad gäller skogsförvaltning. Sverige
            är i denna kontext ett typiskt ”skogsland”, med avsevärda skogsarealer,
            mycket utvecklad skogsindustri och lång tradition av framgångsrik
            skogsförvaltning. Det är därför mycket naturligt att Sverige mycket
            noga bevakar sina intressen på detta område.
          </p>
          <p xml:id="i-NfeKuGWzaKuAXViUnB1HpW">
            Notera alltså kontrasten mellan Sverige och exempelvis Finland
            och mer tät­befolkade EU-länder där skogen spelar en avsevärt
            mindre roll ur ett industriellt perspektiv. Sverige är sålunda
            ett land inom unionen där skogen har relativt stor betydelse ur
            ett resursperspektiv. Vi har också väldigt hög kompetens vad gäller
            skogsbruk och hela förädlingskedjan.
          </p>
          <p xml:id="i-3LTUj3VkKNQkU5ER1bQ1EY">
            Inom EU är det inte tänkt att finnas någon gemensam skogspolitik
            eftersom skogs­politik inte regleras av gällande fördrag. Skogen
            är istället uttryckligen en nationell kompetens inom unionen.
            Trots detta förhållande ökar inslagen av överstatlighet inom EU
            på skogspolitikens område. Under de senaste åren har detta märkts
            bland annat på hur förslaget till biologisk mångfaldsstrategi
            utformats, hur förslaget till en ny skogsstrategi framtagits,
            hur arbetet med taxonomi för hållbara näringar har fortskridit
            samt på de nya reglerna för LULUCF (land-use, land-use change
            and forestry, vilket på svenska blir ”markanvändning, förändrad
            markanvändning och skogsbruk”, hädanefter ”LULUCF”).
          </p>
          <p xml:id="i-C9tsNTBnvoh7rZP6znDPxj">
            Mycket talar för att arbetet med en EU-gemensam skogsstrategi
            i förlängningen leder till en överstatligt reglerad skogspolitik,
            vilket för svenskt vidkommande kan få förödande konsekvenser.
            En sådan utveckling kan fortskrida med små steg, varför även till
            synes små beslut måste bevakas noga. Sålunda ska riksdag och regering,
            exempelvis, tillse att strategin för biologisk mångfald inte leder
            till utökad styrning av medlems­ländernas skogsbruk.
          </p>
          <p xml:id="i-YpjWNbPS7tjmWdNELsbBQ">
            Så långt det är möjligt, ska skogsfrågor förbli nationell kompetens
            inom unionen och frågor som berör skogspolitik ska hanteras av
            nationella parlament. För svenskt vidkommande innebär detta att
            skogspolitiken ska ha som mål att bevara den svenska modellen
            för skogsbruk inom EU-samarbetet.
          </p>
          <p xml:id="i-CRRWEwEJpFyWu6oQvqZh59">
            Regering och riksdag bör vidare utnyttja möjligheten att oftare
            än idag begära subsidiaritetsprövning beträffande EU-förslag som
            berör skogsfrågor. Även i arbetet med att implementera överenskomna
            förordningar ska regeringen agera utifrån en strävan att bevara
            den svenska modellen för skogsbruk.
          </p>
          <p xml:id="i-FRM1k8qWPrhnDaDgQAHywu">
            Detaljer beträffande hur medlemsländer sköter sin skog ska generellt
            beslutas av länderna själva. Redan i dag påverkas förutsättningarna
            för att bedriva en nationell skogspolitik av flera EU-direktiv
            och förordningar. Om EU:s inflytande får ett allt större inflytande
            i dessa frågor leder det sannolikt till ett större fokus på detaljstyrning
            och till att ytterligare administrativa och byråkratiska hinder
            tillkommer.
          </p>
          <p xml:id="i-9DHEwSR64BDxrH5v8bPQ4j">
            Sverige har hittills redovisat sina arealer skyddad skog med
            betydligt snävare definitioner än vad som är fallet i vissa andra
            EU-länder. Givet att EU-gemensamma målsättningar för skydd av
            skog har fastslagits är det nu viktigt att gemensamma definitioner
            för skyddad skogsmark definieras och används av berörda myndigheter,
            samt att dessa i möjligaste mån överensstämmer med internationella
            definitioner.
          </p>
          <p xml:id="i-DQ6o9hSnvBjEZSXwn6Jf6i">
            Sverige bör inte ingå internationella avtal som kan leda till
            att mer skog än idag behöver vara undantagen från skogsbruk. Regeringen
            bör vidare framhålla i kontakterna med EU, att i motsats till
            de folkrika länderna i centrala Europa, så ägs skogen i Sverige,
            liksom i Finland, huvudsakligen inte av det allmänna utan av enskilda.
            Detta har EU och Sverige att ta hänsyn till av rättsliga skäl
            i förhållande till äganderätten och Sveriges skogsägare.
          </p>
          <head type="h1" xml:id="i-7u3cWRtitauTwDGi5cw9Mx">
            LULUCF
          </head>
          <p xml:id="i-UnNHfYf13qRqjcW1Kx6vGM">
            EU har beslutat om en målsättning att minska utsläppen av växthusgaser
            med minst 55 procent under perioden 1990–2030, ett förhastat beslut
            som får stora återverkningar på både EU-samarbetet i sig och enskilda
            medlemsländer. Som ett led i det som på EU-språk benämns ”Fit
            for 55” (55 %-paketet på svenska) har långtgående krav ställts
            på medlemsländerna att verka för omfattande upptag genom nettotillväxt
            i skogssektorn. Sverige har fått det högsta åtagandet à 47,3 megaton
            koldioxidupptag på årsbasis 2030. Visserligen har Sverige redan
            nu ett högt nettoupptag, men det ligger i sakens natur att åldrande
            skogar inte lagrar koldioxid i all evighet. Sverigedemokraterna
            emotser därför att LULUCF-förordningen kan komma att behöva revideras
            i framtiden.
          </p>
          <p xml:id="i-RSMLMeEcSRCUHAaneKmuyA">
            När man summerar Sveriges åtaganden vad gäller utsläpp och upptag
            och växthusgaser så noteras att Sverige har åtagit sig att bli
            en kolsänka åt andra medlemsländer, så att dessa ska kunna släppa
            ut mer växthusgaser utan att 55%-målet spricker, vilket inte är
            rimligt. Tills vidare bör Sverige eftersträva att minimera de
            negativa effekter som LULUCF-förordningen innebär för landets
            skogssektor.
          </p>
          <head type="h1" xml:id="i-V5vEeVFnsKVYdrvNaa4jXy">
            Produktionshöjande åtgärder
          </head>
          <p xml:id="i-PeyvMbu6VrYmDDSzqapTNE">
            Sveriges åtagande inom LULUCF kan nås genom ökad nettotillväxt,
            vilket erhålls genom minskad avverkning eller ökad tillväxt. Minskad
            avverkning skulle tvinga skogsindustrin att antingen minska sin
            produktion eller öka sin import av timmer, varav ingetdera skulle
            vara önskvärt. Sålunda återstår att öka produktionen i den svenska
            skogen genom en kombination av ökad skogsplantering och gödsling
            av vissa skogsmarker. Skogsstyrelsen bör därför ges i uppdrag
            att skyndsamt undersöka hur dessa åtgärder ska genomföras för
            att uppfylla Sveriges åtaganden inom LULUCF.
          </p>
          <head type="h1" xml:id="i-J5oorMghG16BTTCTh5L2uR">
            Implementering av EU-direktiv
          </head>
          <p xml:id="i-Q22xcEwiWZzh7J57mqZ1hC">
            Skog sköts vanligen i många årtionden innan den når slutavverkningsålder,
            och inkomsten vid en slutavverkning kan vara den enda större intäkten
            från ett skogsinnehav inom tio eller tjugo år. Det är uppenbart
            att hindrandet av att tillgodogöra sig en sådan intäkt skapar
            mycket stora olägenheter för skogsägaren.
          </p>
          <p xml:id="i-XTztP1HT67R78R7r1GDYh5">
            Implementeringen av EU:s art- och habitatdirektiv respektive
            fågeldirektiv, i form av den svenska artskyddsförordningen, är
            under översyn. Att tillämpningen inte alla gånger har fungerat
            har visats i flera domar, och även uppmärksammats av ansvariga
            myndigheter. Det är Sverigedemokraternas uppfattning att alla
            EU-direktiv ska tolkas på ett sätt som minimerar deras skadliga
            inverkan på svenskt skogsbruk, samt att proportionalitetsprincipen
            åberopas vid deras implementering.
          </p>
          <p xml:id="i-CCFtgt9KaRvwwFEdyhtHvQ">
            Sverige och andra EU-länder ska naturligtvis verka för att inga
            arter ska försvinna från deras respektive territorium, men beträffande
            metoderna för detta bör medlems­länderna ha stor frihet.
          </p>
          <p xml:id="i-P8WZotS7X5kUGxBv7EFJ7">
            Regeringen bör gentemot EU verka för en förändring av EU:s art-
            och habitat­direktiv respektive fågeldirektiv för att skapa ökad
            subsidiaritet. Arter som är vanliga i delar av EU men inte i andra,
            ska inte ingå i art- och habitatdirektivets eller fågel­direktivets
            artlistor på sådant sätt att skogsbruk begränsas i länder där
            arterna inte är akut eller starkt hotade.
          </p>
          <head type="h1" xml:id="i-SbvdDHCZgHarmtZoH7H13r">
            EU:s taxonomi för hållbara investeringar
          </head>
          <p xml:id="i-5DECtQ9anRjvqrzw1dwkzS">
            EU:s taxonomi håller för närvarande på att implementeras. Sedan
            2020 har EU och dess medlemsstater arbetat med att genomföra den
            inom olika sektorer och branscher. Syftet är att tillhandahålla
            ett gemensamt språk för hållbar finansiering och hållbara invester­ingar
            och att uppmuntra övergången till en mer hållbar ekonomi.
          </p>
          <p xml:id="i-JZS2LYUUfW3VBmA18aaom1">
            EU-kommissionen arbetar för närvarande med att ta fram delegerade
            akter som kommer att ge mer detaljerade regler och vägledning
            om hur taxonomin ska tillämpas i praktiken. Dessa delegerade akter
            kommer att omfatta specifika ekonomiska verksam­heter och sektorer
            och förväntas offentliggöras under de kommande månaderna.
          </p>
          <p xml:id="i-TuCkkZo2FSutexGwvH3fJq">
            Den exakta tidsplanen för när EU:s taxonomi kommer att bli helt
            obligatorisk för alla sektorer och verksamheter är fortfarande
            osäker, men den förväntas införas gradvis under de kommande åren.
          </p>
          <p xml:id="i-DCX1BwFwxPPFJvAUUmDV8F">
            Utöver kärnkraft och energipolitik i stort, vilket inte berörs
            närmare här, så kan EU:s taxonomi få långtgående konsekvenser
            för hur man ser på biomassa som energikälla och förbränning av
            exempelvis skogsrester för energiändamål. EU:s taxonomi för hållbara
            investeringar kan också få direkta och indirekta konsekvenser
            för hela det svenska skogsbruket.
          </p>
          <p xml:id="i-96vwDMRi6Z3pwHAbPQ4Q3C">
            Och givet att detta är en fortskridande process vars slutresultat
            vi ännu inte har sett är det av yttersta vikt att Sveriges regering
            mycket noggrant bevakar landets intressen på detta område. Sveriges
            situation är sådan att biomassa är en viktig komponent i den miljövänliga
            svenska energimixen och ska därmed inte behandlas på ett negativt
            sätt i taxonomin.
          </p>
          <head type="h1" xml:id="i-3yfXjvKSDTB3aP23VX4xEy">
            Utbildning, forskning och utveckling inom skogssektorn
          </head>
          <p xml:id="i-MxSbjAFMsitQ4i7ZUwrkW">
            Skogsindustrins företrädare har under ett antal år påtalat svårigheten
            att rekrytera kunnig personal på olika nivåer i företagen. Det
            kan röra sig om maskinförare, såg­verksarbetare, operatörer i
            pappersindustrin liksom ingenjörer i olika industrigrenar. Speciellt
            uttalade är rekryteringsproblemen i glesbygden. Ett skäl till
            detta är trenden att förlägga utbildningar till större städer.
            Unga människor som utbildas i storstäder träffar ofta sina blivande
            livskamrater under utbildningen. De tenderar då att bli kvar i
            städerna, vilket ju inte bidrar till att lösa personalbristen
            i agrara näringar ute i landet. Behovet av utbildade specialister
            behöver utredas. Utbildningsplatser behöver säkras för att fylla
            detta behov och utbildningar till areella näringar behöver i högre
            grad förläggas även utanför de största städerna. Specialister
            inom myndigheter som arbetar med areella näringar, bör ha en utbildning
            i dessa näringar, inte enbart i biologi och ekologi.
          </p>
          <p xml:id="i-4t7dHu7o1DQN8yn6quRr2P">
            Beträffande forskning har under senare år för lite ansträngningar
            gjorts från statens sida för att tillse att forskning och utveckling
            inom skogsbranschen fokuserar på att ta fram nya produkter. I
            internationella och nationella program framhålls betydelsen av
            att öka omfattningen av bioekonomi, det vill säga en ekonomi grundad
            på förnyelsebara, återväxande råvaror. Sveriges skogssektor torde
            vara ett av de bästa exemplen på sådan bioekonomi i hela världen,
            och det ligger därför i vårt gemensamma intresse att utveckla
            den mot nya avancerade produkter. För att få fram nya produkter
            i en sådan utveckling vill vi att forskningsresurser kring skogsbruk
            omfördelas till aktiv skogsskötsel, ökad tillväxt, hantering av
            skadegörare och till utveckling av nya träbaserade produkter.
            För att politiker och andra beslutsfattare, offentliga liksom
            privata, ska kunna fatta väl underbyggda beslut i en så långsiktig
            verksamhet som skogsbruk, är det avgörande att långsiktig statistik
            finns tillgänglig med jämförbara siffror. Därför behöver den tidigare
            årligen utgivna Skogsstatistisk årsbok fortsätta att publiceras.
          </p>
        </div>
        <div type="motSignatures">
          <list>
            <item xml:id="i-6xxmqytJFTqZNf4Rh9dLnn">
              Mattias Eriksson Falk (SD)
            </item>
            <item xml:id="i-5tWGPGJNN92LVy3KeEPQGa">
              Martin Kinnunen (SD)
            </item>
            <item xml:id="i-8RuMMNT8P7Dq1zQYHKJ2bp">
              Staffan Eklöf (SD)
            </item>
            <item xml:id="i-2jjAUu3GEGbPt4dFNuaLh4">
              Beatrice Timgren (SD)
            </item>
          </list>
        </div>
      </div>
    </body>
  </text>
</TEI>
