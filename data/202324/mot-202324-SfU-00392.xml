<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202324-SfU-00392">
  <teiHeader>
    <fileDesc>
      <titleStmt>
        <title>En human sjukförsäkring med individen i centrum</title>
        <author corresp="i-6ceKG6oPX1kT6SHqK6JSnq">av Clara Aranda m.fl. (SD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2023/24:392 av Clara Aranda m.fl. (SD)</title>
          <idno type="rdwebb">HB02392</idno>
          <rs type="number">392</rs>
          <orgName type="comitteeAbbreviation">SfU</orgName>
          <ref type="dokument_url_text">https://data.riksdagen.se/dokument/HB02392/text</ref>
          <ref type="dokument_url_html">https://data.riksdagen.se/dokument/HB02392</ref>
          <ref type="dokumentstatus_url_xml">https://data.riksdagen.se/dokumentstatus/HB02392</ref>
          <ref type="pdf">https://data.riksdagen.se/fil/F22AF46F-94B8-4204-B9AD-0D6BBF76CB02</ref>
          <ref type="docx">https://data.riksdagen.se/fil/12B84CC9-EA10-44CA-B8EF-96329F6E1F39</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-6ceKG6oPX1kT6SHqK6JSnq</idno>
            <name>Clara Aranda</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-WEoMGT8dJNxw1Jyo3WZNCW</idno>
            <name>Daniel Persson</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="woman">
            <idno>i-VFaAexqzCaq9JmKCfc1WJ9</idno>
            <name>Julia Kronlid</name>
            <state type="partyAffiliation" ref="Q504069">
              <desc>SD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-HQyb2Q6ZvdRJUjNsxyDFH7" type="signed"/>
        <correspContext corresp="i-HQyb2Q6ZvdRJUjNsxyDFH7">
          <note type="signatory" corresp="i-6ceKG6oPX1kT6SHqK6JSnq"/>
          <note type="signatory" corresp="i-WEoMGT8dJNxw1Jyo3WZNCW"/>
          <note type="signatory" corresp="i-VFaAexqzCaq9JmKCfc1WJ9"/>
        </correspContext>
        <correspAction type="submitted" xml:id="i-Fc4xCEudZbHibPU5zgETdh">
          <date when="2023-09-29"/>
          <time when="14:52:04"/>
        </correspAction>
        <correspAction type="reviewed" xml:id="i-CKSdLEy84F9zryaZAd9ojd">
          <date when="2023-09-29"/>
          <time when="17:30:18"/>
        </correspAction>
        <correspAction type="referred" xml:id="i-M9Ge8YxRdTEiQk1soMREgu">
          <date when="2023-10-17"/>
        </correspAction>
        <correspAction type="assigned" xml:id="i-PmitZpy776GUZ2z4qoDgzS">
          <date when="2024-04-25"/>
          <time when="16:02:59"/>
        </correspAction>
        <correspContext corresp="i-PmitZpy776GUZ2z4qoDgzS">
          <ref type="assignedTo">Socialförsäkringsutskottet</ref>
        </correspContext>
        <correspAction type="behandlas_i" xml:id="i-TB4n7tZkhQMRjkgvRkxgZe"/>
        <correspContext corresp="i-TB4n7tZkhQMRjkgvRkxgZe">
          <ref type="uppgift">2023/24:AU8</ref>
          <ref type="ref_dok_id">HB01AU8</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">AU8</ref>
          <ref type="ref_dok_titel">Arbetsmiljö och arbetstid</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-NHYk7ue9Bs1qqQ4Rjb6BPP"/>
        <correspContext corresp="i-NHYk7ue9Bs1qqQ4Rjb6BPP">
          <ref type="uppgift">2023/24:SfU13</ref>
          <ref type="ref_dok_id">HB01SfU13</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SfU13</ref>
          <ref type="ref_dok_titel">Socialförsäkringsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-G8iYM9jbN39ipxwxPvYGvE"/>
        <correspContext corresp="i-G8iYM9jbN39ipxwxPvYGvE">
          <ref type="uppgift">2023/24:SoU14</ref>
          <ref type="ref_dok_id">HB01SoU14</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SoU14</ref>
          <ref type="ref_dok_titel">Hälso- och sjukvårdens organisation</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-XjhczuHAKtK3KhKsM6CkgB"/>
        <correspContext corresp="i-XjhczuHAKtK3KhKsM6CkgB">
          <ref type="uppgift">2023/24:SoU15</ref>
          <ref type="ref_dok_id">HB01SoU15</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SoU15</ref>
          <ref type="ref_dok_titel">Folkhälsa</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-6fDNSDksLD2A13MHcY3RfY"/>
        <correspContext corresp="i-6fDNSDksLD2A13MHcY3RfY">
          <ref type="uppgift">2023/24:UbU15</ref>
          <ref type="ref_dok_id">HB01UbU15</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">UbU15</ref>
          <ref type="ref_dok_titel">Forskning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2023/24:392 av Clara Aranda m.fl. (SD) En human sjukförsäkring med individen i centrum</div>
        <div type="motSubmissionInfo"/>
      </div>
      <div type="motBody">
        <div type="TOC" xml:id="i-Sz9xRVjNGfR3iUNKWBvUny">
          <head>
            Innehållsförteckning
          </head>
          <list>
            <item style="indent-level: 1">
              Förslag till riksdagsbeslut
            </item>
            <item style="indent-level: 1">
              1 Övergripande förändringar för en mer human, trygg och flexibel
              sjukförsäkring
            </item>
            <item style="indent-level: 2">
              1.1 En mer human sjukförsäkring
            </item>
            <item style="indent-level: 2">
              1.2 Parlamentarisk kommitté (1)
            </item>
            <item style="indent-level: 2">
              1.3 Högre kvalitet i utredningar och bedömningar (2)
            </item>
            <item style="indent-level: 2">
              1.4 Utred möjligheten till kompensation (3–4)
            </item>
            <item style="indent-level: 2">
              1.5 Skräddarsydd sjukskrivningsgrad (5)
            </item>
            <item style="indent-level: 2">
              1.6 Flexibel sjukskrivning (6)
            </item>
            <item style="indent-level: 2">
              1.7 Utred en sammanslagning av myndigheter (7–8)
            </item>
            <item style="indent-level: 2">
              1.8 Utred en bredare koordineringsinsats (9–10)
            </item>
            <item style="indent-level: 2">
              1.9 Digitala läkarbesök och hyrläkare i sjukskrivningsprocessen
              (11–12)
            </item>
            <item style="indent-level: 1">
              2 Sjukfrånvaro och psykisk ohälsa
            </item>
            <item style="indent-level: 2">
              2.1 Förebyggande och hälsofrämjande insatser vid psykiatriska
              diagnoser (13–16)
            </item>
            <item style="indent-level: 2">
              2.2 Ökad kompetens och stärkt stöd vid psykisk ohälsa (17–18)
            </item>
            <item style="indent-level: 2">
              2.3 Suicidpreventivt fokus i arbetet med sjukförsäkringen (19–22)
            </item>
            <item style="indent-level: 2">
              2.4 Expertråd för stressrelaterad psykisk ohälsa (23)
            </item>
            <item style="indent-level: 2">
              2.5 Särskilt uppdrag till Vetenskapsrådet (24)
            </item>
            <item style="indent-level: 2">
              2.6 Myndighetskommunikation (25)
            </item>
            <item style="indent-level: 2">
              2.7 Kunskapslyft för arbetsgivare (26)
            </item>
            <item style="indent-level: 1">
              3 En sjukpenning som bidrar till ekonomisk trygghet och rehabilitering
            </item>
            <item style="indent-level: 2">
              3.1 En rehabiliteringskedja istället för utförsäkringskedja (27)
            </item>
            <item style="indent-level: 2">
              3.2 Vikten av att säkerställa rättssäkra bedömningar (28)
            </item>
            <item style="indent-level: 1">
              4 Reformerat stöd för förebyggande åtgärder och tidigare rehabilitering
            </item>
            <item style="indent-level: 2">
              4.1 Införande av preventionsersättning (29–30)
            </item>
            <item style="indent-level: 2">
              4.2 Stärkta möjligheter till en rehabiliteringsplan och rehabiliteringsersättning
              (31)
            </item>
            <item style="indent-level: 2">
              4.3 Ökat stöd vid omställning till ett nytt yrke (32)
            </item>
            <item style="indent-level: 2">
              4.4 Skapa bättre möjligheter för ideellt arbete (33)
            </item>
            <item style="indent-level: 2">
              4.5 Det ska löna sig att arbeta (34–35)
            </item>
            <item style="indent-level: 1">
              5 En tryggare och humanare sjukersättning
            </item>
            <item style="indent-level: 2">
              5.1 Förändrad bedömning av rätten till sjukersättning (36–37)
            </item>
            <item style="indent-level: 2">
              5.2 Återinför tillfällig sjukersättning som komplement (38)
            </item>
            <item style="indent-level: 2">
              5.3 Studier som rehabilitering (39)
            </item>
            <item style="indent-level: 1">
              6 En trygg aktivitetsersättning för en meningsfull vardag för
              unga
            </item>
            <item style="indent-level: 2">
              6.1 Förändrad bedömning av rätt till aktivitetsersättning (40)
            </item>
            <item style="indent-level: 2">
              6.2 Underlätta studier med aktivitetsersättning (41–42)
            </item>
          </list>
        </div>
        <div type="motProposal" subtype="förslag">
          <head xml:id="i-Vn8HJ9JLaXFtNsr6oyZWzb">
            Förslag till riksdagsbeslut
          </head>
          <list>
            <item sortKey="Yrkande 1" xml:id="i-NyEEJhVzFat2XPDD9zpGTs">
              Riksdagen ställer sig bakom det som anförs i motionen om en parlamentarisk
              kommitté och tillkännager detta för regeringen.
            </item>
            <item sortKey="Yrkande 2" xml:id="i-GR25D3P5EdJoGkpV5CfT8N">
              Riksdagen ställer sig bakom det som anförs i motionen om att
              regeringen bör överväga en extern granskning av styrningen och
              tillkännager detta för regeringen.
            </item>
            <item sortKey="Yrkande 3" xml:id="i-8vuDXjN1Tn6GGksECcLPm1">
              Riksdagen ställer sig bakom det som anförs i motionen om att
              utreda möjligheten till ekonomisk kompensation och tillkännager
              detta för regeringen.
            </item>
            <item sortKey="Yrkande 4" xml:id="i-JiVitauVwV1LvWQHgHjhUs">
              Riksdagen ställer sig bakom det som anförs i motionen om att
              stärka kvaliteten i utredningsarbetet inom Försäkringskassan och
              tillkännager detta för regeringen.
            </item>
            <item sortKey="Yrkande 5" xml:id="i-Rj7YqV6CM2Uj1tyf1e2U7A">
              Riksdagen ställer sig bakom det som anförs i motionen om att
              skräddarsy sjukskrivningsgraden och tillkännager detta för regeringen.
            </item>
            <item sortKey="Yrkande 6" xml:id="i-SEWtgGfBekCFGnwtKK42dz">
              Riksdagen ställer sig bakom det som anförs i motionen om flexibel
              sjukskrivning och tillkännager detta för regeringen.
            </item>
            <item sortKey="Yrkande 7" xml:id="i-W9odF57nqZqFTqjmRA537s">
              Riksdagen ställer sig bakom det som anförs i motionen om att
              utreda möjligheten att slå samman myndigheter och tillkännager
              detta för regeringen.
            </item>
            <item sortKey="Yrkande 8" xml:id="i-Qe45dRkJySVMe44tjcnh67">
              Riksdagen ställer sig bakom det som anförs i motionen om att
              utreda möjligheten till ett mer automatiserat system mellan myndigheter
              och tillkännager detta för regeringen.
            </item>
            <item sortKey="Yrkande 9" xml:id="i-WSQLDh1vvSJH33F6WAyWtp">
              Riksdagen ställer sig bakom det som anförs i motionen om att
              utvärdera nuvarande koordineringsinsats och tillkännager detta
              för regeringen.
            </item>
            <item sortKey="Yrkande 10" xml:id="i-R1YeYBBtcqxq28Qb2bbFgF">
              Riksdagen ställer sig bakom det som anförs i motionen om att
              utreda bredare möjligheter till koordineringsinsatser och tillkännager
              detta för regeringen.
            </item>
            <item sortKey="Yrkande 11" xml:id="i-C5CifNm9Xms58KipWTvy4N">
              Riksdagen ställer sig bakom det som anförs i motionen om att
              regeringen borde överväga att tillsätta en utredning för att följa
              upp Socialstyrelsens arbete med att utveckla det försäkringsmedicinska
              beslutsstödet, till ett bredare och mer fördjupat kunskapsstöd
              vid sjukskrivning, och detta tillkännager riksdagen för regeringen.
            </item>
            <item sortKey="Yrkande 12" xml:id="i-7Z7PGKud3ytRwrTi1nVg36">
              Riksdagen ställer sig bakom det som anförs i motionen om att
              beakta behov av ytterligare åtgärder för att säkerställa patientsäkerheten
              när det gäller digitala läkarbesök och hyrläkare i sjukskrivningsprocessen
              och tillkännager detta för regeringen.
            </item>
            <item sortKey="Yrkande 13" xml:id="i-V2FBiJfBi3UPi3EzXd2HCh">
              Riksdagen ställer sig bakom det som anförs i motionen om att
              utreda och hantera orsakerna bakom kvinnors höga sjukfrånvaro
              i psykiatriska diagnoser och tillkännager detta för regeringen.
            </item>
            <item sortKey="Yrkande 14" xml:id="i-AVvrzsUQeotfxeCUcDkNCq">
              Riksdagen ställer sig bakom det som anförs i motionen om att
              regeringen bör verka för att öka kunskaperna gällande effektfulla
              rehabiliteringsinsatser för personer sjukskrivna på grund av psykisk
              ohälsa och tillkännager detta för regeringen.
            </item>
            <item sortKey="Yrkande 15" xml:id="i-3LBtrzs5cqRCsQbL45jSv7">
              Riksdagen ställer sig bakom det som anförs i motionen om att
              regeringen bör se över åtgärder för att utveckla effektfulla rehabiliteringsinsatser
              för personer som är sjukskrivna på grund av psykisk ohälsa, och
              detta tillkännager riksdagen för regeringen.
            </item>
            <item sortKey="Yrkande 16" xml:id="i-Lms2kXoKFrVb3giPewxxeQ">
              Riksdagen ställer sig bakom det som anförs i motionen om att
              regeringen i sitt arbete särskilt bör beakta behovet av insatser
              för att stärka kvinnors psykiska hälsa och tillkännager detta
              för regeringen.
            </item>
            <item sortKey="Yrkande 17" xml:id="i-N9f4cMwjA9C19Ggw76V4ow">
              Riksdagen ställer sig bakom det som anförs i motionen om att
              regeringen bör utveckla arbetet med kunskapshöjande insatser för
              att uppnå en ökad medvetenhet gällande tidiga tecken på psykisk
              ohälsa och tillkännager detta för regeringen.
            </item>
            <item sortKey="Yrkande 18" xml:id="i-T2QMP7gGuB3bpSAvfrVQvW">
              Riksdagen ställer sig bakom det som anförs i motionen om att
              regeringen bör se över strukturer där tidiga risktecken på psykisk
              ohälsa kan hanteras med snabba åtgärder, som en del av ett systematiskt
              proaktivt arbete, och tillkännager detta för regeringen.
            </item>
            <item sortKey="Yrkande 19" xml:id="i-AjkE9rtkXh29FTu8vuGy3d">
              Riksdagen ställer sig bakom det som anförs i motionen om att
              regeringen borde överväga att inkludera ett suicidpreventivt fokus
              i det fortsatta arbetet med sjukförsäkringen och tillkännager
              detta för regeringen.
            </item>
            <item sortKey="Yrkande 20" xml:id="i-N9cWZSg6thiwVhRrFFA1MR">
              Riksdagen ställer sig bakom det som anförs i motionen om att
              regeringen bör beakta behovet av en översyn och analys av Försäkringskassans
              förändringsarbete med särskilt fokus på sjukfrånvaro i psykiatriska
              diagnoser och tillkännager detta för regeringen.
            </item>
            <item sortKey="Yrkande 21" xml:id="i-HB4KdrVpgWBG4Ui8aSwrKe">
              Riksdagen ställer sig bakom det som anförs i motionen om att
              regeringen bör överväga möjligheten att implementera krav på medicinska
              suicidriskbedömningar i det försäkringsmedicinska beslutsstödet
              och tillkännager detta för regeringen.
            </item>
            <item sortKey="Yrkande 22" xml:id="i-PYqHm5pyViGq1ybzWCCMZn">
              Riksdagen ställer sig bakom det som anförs i motionen om att
              regeringen bör beakta behovet av att rikta in det samlade nationella
              arbetet med suicidprevention på sjukförsäkringens problemområden
              och tillkännager detta för regeringen.
            </item>
            <item sortKey="Yrkande 23" xml:id="i-6tA9YH72yDMnGafaAGJs5t">
              Riksdagen ställer sig bakom det som anförs i motionen om att
              regeringen bör inrätta ett expertråd med ansvar för stressrelaterad
              psykisk ohälsa, som ska stödja Regeringskansliets arbete, och
              tillkännager detta för regeringen.
            </item>
            <item sortKey="Yrkande 24" xml:id="i-EH6Z6hK5YrHNYd4gyUQyYW">
              Riksdagen ställer sig bakom det som anförs i motionen om att
              regeringen bör ge Vetenskapsrådet, i rollen som forskningspolitisk
              rådgivare, i uppdrag att analysera förutsättningarna, såväl ekonomiska
              som organisatoriska, för forskning kring behandling av stressrelaterad
              psykisk ohälsa och tillkännager detta för regeringen.
            </item>
            <item sortKey="Yrkande 25" xml:id="i-Sm2rrTXvqHFdQ92HZBMhHR">
              Riksdagen ställer sig bakom det som anförs i motionen om att
              regeringen bör verka för behovsanpassad myndighetskommunikation
              genom att uppdra åt berörda myndigheter att se över sin kommunikation
              med målgruppen och tillkännager detta för regeringen.
            </item>
            <item sortKey="Yrkande 26" xml:id="i-Cd2hrzfvsjZM2Rcf3GzxjE">
              Riksdagen ställer sig bakom det som anförs i motionen om att
              regeringen bör verka för ökad kunskap om stressrelaterad psykisk
              ohälsa genom ett kunskapslyft för arbetsgivare, där information
              om arbetsgivarens ansvar samt skyldigheter ska vara en central
              del, och tillkännager detta för regeringen.
            </item>
            <item sortKey="Yrkande 27" xml:id="i-FMXQ7DuLahR8PbhmRutS9u">
              Riksdagen ställer sig bakom det som anförs i motionen om fokus
              och målstyrning i rehabiliteringskedjan och tillkännager detta
              för regeringen.
            </item>
            <item sortKey="Yrkande 28" xml:id="i-GGNMtg98rMN3hPBVXVHw5L">
              Riksdagen ställer sig bakom det som anförs i motionen om att
              undersöka behovet av ytterligare åtgärder för att säkerställa
              rättssäkra bedömningar och tillkännager detta för regeringen.
            </item>
            <item sortKey="Yrkande 29" xml:id="i-UD1vrbHRZqRNhCYJFDrjzS">
              Riksdagen ställer sig bakom det som anförs i motionen om att
              regeringen bör verka för att införa en ny modell med preventionsersättning
              och tillkännager detta för regeringen.
            </item>
            <item sortKey="Yrkande 30" xml:id="i-VVkSa9adXTaPL66P7mA8SL">
              Riksdagen ställer sig bakom det som anförs i motionen om att
              överväga stärkta möjligheter till rehabiliteringsplan och rehabiliteringsersättning
              och tillkännager detta för regeringen.
            </item>
            <item sortKey="Yrkande 31" xml:id="i-KN2S7nybf11uF2v3mPxxCx">
              Riksdagen ställer sig bakom det som anförs i motionen om att
              utreda ett utökat stöd vid omställning och tillkännager detta
              för regeringen.
            </item>
            <item sortKey="Yrkande 32" xml:id="i-4mNZfPMcaEHUL21B7TxZLk">
              Riksdagen ställer sig bakom det som anförs i motionen om att
              regeringen bör återkomma med förslag på åtgärder för att skapa
              bättre möjligheter för personer med sjuk- och aktivitetsersättning
              att arbeta ideellt, och detta tillkännager riksdagen för regeringen.
            </item>
            <item sortKey="Yrkande 33" xml:id="i-GYH981ETPGzvE1yYC9JQCJ">
              Riksdagen ställer sig bakom det som anförs i motionen om incitament
              att återgå i arbete och tillkännager detta för regeringen.
            </item>
            <item sortKey="Yrkande 34" xml:id="i-Y7QGq3GsZbfKGhtWqGY6cu">
              Riksdagen ställer sig bakom det som anförs i motionen om att
              regeringen bör överväga att utarbeta ett mer flexibelt system
              för den som vill prova på att arbeta med partiell sjuk- eller
              aktivitetsersättning, och detta tillkännager riksdagen för regeringen.
            </item>
            <item sortKey="Yrkande 35" xml:id="i-LTUfntqzA2Rn2JTV8A2HHW">
              Riksdagen ställer sig bakom det som anförs i motionen om att
              regeringen snarast behöver påbörja arbetet med att förändra bedömningen
              av rätten till sjukersättning och tillkännager detta för regeringen.
            </item>
            <item sortKey="Yrkande 36" xml:id="i-C66gk8HzDi1w5Fhnh9un3Z">
              Riksdagen ställer sig bakom det som anförs i motionen om att
              regeringen behöver arbeta vidare med bedömningsgrunderna till
              sjukersättningen och tillkännager detta för regeringen.
            </item>
            <item sortKey="Yrkande 37" xml:id="i-AadWmhQ2UYBbKZaVSfywRM">
              Riksdagen ställer sig bakom det som anförs i motionen om att
              utreda möjligheten att återinföra tillfällig sjukersättning som
              ett komplement och tillkännager detta för regeringen.
            </item>
            <item sortKey="Yrkande 38" xml:id="i-BU3wEgw4rsFAxgUNfg53Bj">
              Riksdagen ställer sig bakom det som anförs i motionen om studier
              som rehabilitering och tillkännager detta för regeringen.
            </item>
            <item sortKey="Yrkande 39" xml:id="i-7NUwFiY6uYgXYRjtR2x3rJ">
              Riksdagen ställer sig bakom det som anförs i motionen om styrning
              och regleringsbrev gällande aktivitetsersättningen och tillkännager
              detta för regeringen.
            </item>
            <item sortKey="Yrkande 40" xml:id="i-Aw2qBvFJ3F3tNijK93KRNV">
              Riksdagen ställer sig bakom det som anförs i motionen om att
              regeringen snarast behöver påbörja arbetet med att förändra bedömningen
              av rätten till aktivitetsersättning och tillkännager detta för
              regeringen.
            </item>
            <item sortKey="Yrkande 41" xml:id="i-Y9UANMydUdKpGvifJcgz3N">
              Riksdagen ställer sig bakom det som anförs i motionen om att
              regeringen bör verka för att förlänga prövotiden för studier och
              tillkännager detta för regeringen.
            </item>
            <item sortKey="Yrkande 42" xml:id="i-2r6DH64aqcNUeVXbG7JWpb">
              Riksdagen ställer sig bakom det som anförs i motionen om att
              regeringen bör verka för att införa partiellt vilandeförklarad
              aktivitetsersättning under tid med studier och tillkännager detta
              för regeringen.
            </item>
          </list>
        </div>
        <div type="motContent">
          <head type="h1" xml:id="i-R7St8fMAhbfCGaZ84CYn9n">
            1 Övergripande förändringar för en mer human, trygg och flexibel
            sjukförsäkring
          </head>
          <head type="h2" xml:id="i-552ncQcN8CvLgVteG69Civ">
            1.1 En mer human sjukförsäkring
          </head>
          <p xml:id="i-W6YPLNSsrrDXTXjj4b7Akq">
            Vi ser med stor oro på den utveckling som skett inom sjukförsäkringen
            under den socialdemokratiskt ledda regeringen, framför allt under
            de senaste två mandat­perioderna. Det har under lång tid funnits
            ett stort och utbrett missnöje med hur sjuk­försäkringen fungerar
            och allt fler röster har höjts för att protesterera mot omänskliga
            utförsäkringar. Vi har berörts av många människoöden där sjuka
            kommit i kläm och i vissa tragiska fall har människor valt att
            avsluta sina liv på grund av en utförsäkring. Svårt sjuka har
            tvingats att arbeta, människor har sett sina sjukdagar försvinna
            i väntan på vård och människor fastnar i utanförskap trots att
            de önskar att arbeta eller studera.
          </p>
          <p xml:id="i-EfF8TducaqzeoFwTV1iCLu">
            Sverigedemokraternas vision är en återupprättad trygg och human
            sjukförsäkring som sätter individens behov såväl som möjligheter
            i centrum. Den som är sjuk ska få bästa tänkbara rehabilitering
            och grundläggande ekonomisk trygghet. Den som har möjlighet att
            bli frisk ska få bästa tänkbara förutsättningar och incitament
            att återgå i arbete.
          </p>
          <p xml:id="i-W3VZcCBc8RWxiWW31k1RGw">
            Med en sjukförsäkring som sätter individens behov och möjligheter
            till rehabilitering i centrum, där sjuka får hjälp att bli friska
            och friska får hjälp att komma i arbete, behövs ingen bortre tidsgräns.
            Sverigedemokraterna kommer inte att verka för ett återinförande
            av den bortre tidsgränsen. Istället föreslår vi stärkta möjligheter
            till rehabilitering som inte upphör förrän den försäkrade kan
            återgå i arbete samt en ordning där ingen som är sjuk tvingas
            i arbete eller hänvisas till socialkontoret. För varje individ
            som har en möjlighet till tillfrisknande måste det finnas en tydlig
            rehabiliteringsplan och för dem som är långvarigt sjuka behöver
            möjligheten att övergå till sjukersättning förenklas. Det är viktigt
            att det finns tydliga drivkrafter för omställning till arbete.
            Istället för hot om utförsäkring vill vi skapa en rad av förslag
            med positiva incitament och utökat stöd för en god rehabilitering
            för långsam återgång i arbete utifrån individens förutsättningar.
          </p>
          <head type="h2" xml:id="i-9udtwUmcGhBzy3vnKUojUr">
            1.2 Parlamentarisk kommitté (1)
          </head>
          <p xml:id="i-6XhHCMLHq8NbK1nRE2QTd8">
            För att säkerställa en långsiktig strategi som inte ändrar inriktning
            vid varje politiskt skifte, borde de stora brister som länge funnits
            inom sjukförsäkringen tas på största allvar av regering och riksdag.
            Därför anser vi att det återigen är dags för regeringen att tillsätta
            en ny parlamentarisk kommitté, där en nationell strategi tas fram
            för att säker­ställa en human och hållbar sjukförsäkring för alla
            inblandade aktörer.
          </p>
          <p xml:id="i-5USZ3JnFK6XpHbR4SFSERG">
            Mycket har skett sedan den förra kommittén lade fram sitt betänkande
            och nya problem har uppstått. Idag är den vanligaste sjukskrivningsorsaken
            psykisk ohälsa. Ett särskilt fokus behöver därför läggas på att
            bättre anpassa hela sjukvårdskedjan för personer med psykisk ohälsa.
            En viktig del är också att se över hur samarbetet mellan Försäkringskassan,
            Arbetsförmedlingen, arbetsgivaren samt hälso- och sjukvården kan
            fungera bättre för att den enskilde inte ska ”falla mellan stolarna”.
            Syftet med detta är att få ett bättre och mer hållbart stöd och
            en högre kvalitet i bemötande samt rehabili­tering. Vi vill därför
            uppdra åt regeringen att se över möjligheterna att tillsätta en
            ny parlamentarisk kommitté, för ett långsiktigt och hållbart förbättringsarbete
            med sjuk­försäkringen.
          </p>
          <head type="h2" xml:id="i-VpVRuS2QqJBHFwEApQ1SVa">
            1.3 Högre kvalitet i utredningar och bedömningar (2)
          </head>
          <p xml:id="i-T5K3AsXdMdT3ix8RtU2pRz">
            Något som återkommande lyfts upp i utredningar och rapporter
            är bristen på kvalitet i den insamlade information som ska ligga
            till grund för beslut om sjukpenning eller sjukersättning. Försäkringskassan
            har idag en samordnande roll och enligt uppgift finns det tydliga
            brister i handläggningen som måste åtgärdas. Kontakten med försäkrings­tagaren
            sker oftast via mail och telefon. Personliga möten sker undantagsvis.
          </p>
          <p xml:id="i-AcGzp9xHFX9pYN7NkHpoz3">
            Enligt en rapport (Rapport 2017:9) från Inspektionen för socialförsäkringen
            (ISF) håller inte de bedömningar som görs i de olika stegen i
            rehabiliteringskedjan tillräckligt god kvalitet. Kvalitetsbristerna
            beror till stor del på att ärendena saknar ett grundläggande utredningsarbete.
            Även regeringens utredning SOU 2020:6 lyfter fram att de utredningar
            som ligger bakom beslut om sjukpenning är bristfälliga. Det kan
            till exempel handla om att Försäkringskassan i högre grad behöver
            träffa den försäkrade och på ett strukturerat sätt gå igenom både
            hinder och möjligheter för återgång i arbete.
          </p>
          <p xml:id="i-4sBayd6Ev2fJrLu4api4PF">
            En utredning från ISF publicerad i mars 2021 om Försäkringskassans
            utrednings­skyldighet visar också att det finns stora brister
            i utredningar kring ärenden. Granskning visar på att utredningarna
            varit så pass bristfälliga att felaktiga beslut kan ha fattats
            i hela elva procent av fallen. Detta är mycket allvarligt och
            undergräver förtroendet för hela socialförsäkringen.
          </p>
          <p xml:id="i-Bvi6ZaaGYwooFxfU1q2SLE">
            Vad som också påverkat kvaliteten i bedömningarna är styrningen
            från den före­gående regeringen. I Sveriges Televisions (SVT)
            dokumentär ”Regeringens order” genom programmet Uppdrag granskning
            framkommer det exempelvis att regeringens mål om att få ner antalet
            sjukskrivningar påverkat handläggare att göra hårdare bedömningar,
            vilket föranlett att avslagen ökat markant, något som i sin tur
            resulterat i att svårt sjuka människor fått avslag. Efter stark
            kritik, från bland annat Sverigedemo­kraterna, och efter förslag
            i socialförsäkringsutskottet om att ta bort dessa direktiv, ändrade
            den föregående regeringen direktiven i regleringsbrevet.
          </p>
          <p xml:id="i-CmvQgLCiRfnjRiWuwJVDe">
            Sverigedemokraterna kommer att arbeta för att den linjen även
            fortsättningsvis ska vidhållas i målformuleringarna. Vidare menar
            vi att det är nödvändigt med en mer djupgående extern granskning
            som utreder vad som gick fel under styrningen av den föregående
            regeringen, för att säkerställa att samma misstag inte begås igen.
          </p>
          <head type="h2" xml:id="i-SgefBeTFX79E87EGDwvZg7">
            1.4 Utred möjligheten till kompensation (3–4)
          </head>
          <p xml:id="i-LaCd7gG8B2xxSLPDR1akM5">
            Utifrån en granskning av Ekot har det framkommit att Försäkringskassan
            hade ett styrdokument mellan åren 2014 och 2019 som experter menar
            sannolikt bidrog till att fler människor nekades sjukpenning.
            Mot bakgrund av den bristfälliga kvalitet som funnits i utredningens
            arbete gällande bedömningsprocessen inom sjukförsäkringen samt
            den hårda styrning som funnits från den föregående regeringen
            under en period finns många saker som pekar på att människor kan
            ha utförsäkrats på felaktiga grunder. Både i bedömningar av aktivitetsersättning
            och sjukpenning och vad gäller orimligt höga nivåer av avslag
            på sjukersättning.
          </p>
          <p xml:id="i-CduXqWLu92LgMVeFo9jbUX">
            Sverigedemokraterna menar därför att regeringen utöver att granska
            vad som gick fel i styrningen också behöver följa upp resultatet
            av en sådan granskning med att utreda möjligheten att tidigare
            utförsäkrade framför allt mellan åren 2014 och 2021 får möjlig­het
            till någon form av ekonomisk kompensation.
          </p>
          <p xml:id="i-3XhDyZTKY6ir693desCVnN">
            Det har således tillkommit en prejudicerande dom från Högsta
            förvaltnings­domstolen (mål nr 5070/71–21) där en person fått
            rätt gentemot Försäkringskassans felbedömning.
          </p>
          <p xml:id="i-2V5wqGqKyEN5Eua43vAu92">
            Av domen framgår det att undersökningsfynd inte ska vara ett
            krav för att en patient ska få rätt till sjukpenning. Detta kan
            därmed komma att få stor betydelse, eftersom undersökningsfynd
            hittills har inneburit att individer med psykiatriska diagnoser
            ofta har nekats sjukpenning av Försäkringskassan, då motiveringen
            varit att det saknas tillräckliga undersökningsfynd. Sverigedemokraterna
            har varit kritiska till kravet på undersökningsfynd och ser positivt
            på att domen blir vägledande, vilket därmed kan resultera i att
            skapa mer tydlighet kring vad som gäller. Med anledning av detta
            ser vi behov av att regeringen verkar för att stärka kvaliteten
            i utredningsarbetet inom Försäkringskassan.
          </p>
          <head type="h2" xml:id="i-Aksyeamqj3fp1irmSojtZg">
            1.5 Skräddarsydd sjukskrivningsgrad (5)
          </head>
          <p xml:id="i-TtGxP1vBqvmUCpsPna2D7Z">
            Sverigedemokraterna vill verka för att ta bort systemet där nivåerna
            för utbetalning av ersättning under en sjukskrivning är låsta
            till 100, 75, 50 eller 25 procent. Detta gör att de fyra förmånsnivåerna
            för sjukpenning och sjukersättning inte alltid sammanfaller med
            den försäkrades faktiska arbetsförmåga. I förarbetena till proposition
            1989/90:62 Om insatser för aktiv rehabilitering och arbetslivsfondens
            verksamhet med mera ändrades nivåerna om 50 och 100 procent. Där
            framhålls att förändringen gjordes för att förbättra förutsättningarna
            för yrkesinriktad rehabilitering och för att skapa en smidigare
            återgång till arbete efter en lång sjukskrivning.
          </p>
          <p xml:id="i-BtzTBt79T3tSZTe57LWKs6">
            Vi menar att det finns anledning att återigen se över systemet
            för att göra det ännu mer flexibelt. Det finns ingen anledning
            att politiker ska lagstifta om att en människa endast kan vara
            sjuk inom dessa nivåer. Vi menar att det istället måste vara en
            bedöm­ning utifrån individen själv och dennes läkare, i samråd
            med den aktuella arbetsgivaren, Försäkringskassan och Arbetsförmedlingen.
            Förutom att ge mer makt åt den sjukskrivne generellt ser vi detta
            som ett sätt att möta behoven för de människor som drabbats av
            psykisk ohälsa. Sjukskrivningarna till följd av psykisk ohälsa
            ökar och det är idag den vanligaste sjukskrivningsorsaken. För
            en person som opererat höften och är på väg tillbaka i arbete
            är ett steg om 25 procent kanske fullt rimligt, medan den som
            drabbats av till exempel utmattningsdepression istället kanske
            behöver börja på fem procent och sedan successivt över tid kan
            försöka att öka sin arbetstid.
          </p>
          <p xml:id="i-K1SnpkBJeQTbNqxcVcz2sC">
            Sverigedemokraterna vill därför uppdra till regeringen att tillsätta
            en utredning som ser över hur de fyra förmånsnivåerna kan göras
            mer flexibla, exempelvis i steg om fem procent.
          </p>
          <head type="h2" xml:id="i-EiqTCz7c1tfCsvVymBrW6v">
            1.6 Flexibel sjukskrivning (6)
          </head>
          <p xml:id="i-Y1SKWK6D4jM9rmxKWUv7gN">
            Region Västra Götaland avslutade 2019 sitt projekt med flexibel
            sjukskrivning för cancerpatienter. Enligt utvärderingarna från
            regionen och Försäkringskassan har det varit svårt att mäta en
            konkret minskning i sjukskrivning eller mer arbete. Intervju­personerna
            svarar däremot i enkäten att möjligheten att arbeta några timmar
            och träffa kollegor under pågående cancerbehandling varit positiv.
            Även de initiala förstudierna visade på en ökad psykisk hälsa
            och minskad sjukdomskänsla under behandlingstiden. Det som däremot
            har visat sig vara komplicerat är administrationen mellan Försäkrings­kassan
            och arbetsgivaren, där allt från rapportering till handläggning
            och utbetalning har varit tidskrävande.
          </p>
          <p xml:id="i-QNqS4iNdZmPaHu7xuyxuqY">
            Det finns många sjukdomar och diagnoser som är svåra att hantera,
            och cancer­besked är ett sådant. Beroende på vilken del av kroppen
            som drabbas finns alltid osäker­heten kring spridning och överlevnad.
            Det är Sverigedemokraternas uppfattning att samhället behöver
            stötta människor genom denna svåra tid. En ökad psykisk hälsa,
            och minskad sjukdomskänsla, är en viktig del i att kunna hantera
            en pågående behandling. Dagens specialiserade och moderna vård
            ökar också chanserna att överleva en behand­ling. På sikt är det
            också viktigt att det finns möjligheter, för de som orkar och
            kan, att inte tappa kontakten helt med arbetslivet.
          </p>
          <p xml:id="i-XmQ8b44QV9VjjRtaSi8ckY">
            Cancercentrum har tillsammans med Försäkringskassan och regionen
            analyserat förbättringspunkterna och lagt förslag på hur en ny
            försäkringsform skulle kunna se ut. Förslaget handlar om registrerad
            arbetstid, vilket ska genomföras i efterhand, med en liknande
            juridisk och administrativ process som vid vård av barn och utbetalning
            av föräldrapenning. Regeringen bör således utreda möjligheterna
            att införa ett sådant flexibelt system, i den mån som är möjlig.
            Den föreslagna utredningen bör också titta på möjligheten att
            innefatta andra typer av diagnoser.
          </p>
          <head type="h2" xml:id="i-RS2V9t9guZhmgPBrxev3tg">
            1.7 Utred en sammanslagning av myndigheter (7–8)
          </head>
          <p xml:id="i-5yUA9UGmqfVQUCGxPBvSbY">
            Idag finns det stora svårigheter i samverkan mellan Arbetsförmedlingen
            och Försäkrings­kassan, där resultatet blir att personer hamnar
            i kläm mellan de båda myndigheterna som styrs med olika regelverk
            och riktlinjer. På sikt vill Sverigedemokraterna verka för att
            slå samman ansvaret för långtidssjukskrivna och långtidsarbetslösa
            i en ny myndighet. Syftet är att sjuka och långtidsarbetslösa
            i behov av stödåtgärder och rehabilitering ska kunna vända sig
            till en myndighet med större fokus på rehabilitering och stöd
            samt närmare samverkan med vården än vad som idag är fallet.
          </p>
          <p xml:id="i-H5y6jLsjesbJUHRkswxxnL">
            Vi vill därför uppdra till regeringen att tillsätta en utredning
            som tar fram förslag på en ändamålsenlig sammanslagning av ansvaret
            för långtidssjukskrivna och långtids­arbetslösa till en myndighet.
          </p>
          <p xml:id="i-MAvH3Cmgqk9rCF82Gymn8M">
            Innan en mer långsiktig reform kan komma på plats föreslår vi
            att relevanta upp­gifter automatiskt delges Arbetsförmedlingen
            när en person skrivs ut från Försäkrings­kassan. Detta för att
            förhindra att försäkringstagaren kan hamna utanför systemen. Ett
            mer automatiserat system mellan Försäkringskassan och Arbetsförmedlingen
            är också något som föreslås i utredningen ”Tillsammans för en
            välfungerande sjukskrivnings- och rehabiliteringsprocess” (SOU
            2020:24).
          </p>
          <head type="h2" xml:id="i-5aaUUYep5S9KHRZAuXZA7g">
            1.8 Utred en bredare koordineringsinsats (9–10)
          </head>
          <p xml:id="i-516tmQhKjB8kkFmqZU2v2c">
            I december 2019 tog riksdagen beslut om en ny lag om koordineringsinsatser.
            Lagen började gälla den 1 februari 2020 och innebär att regionerna
            har en skyldighet att erbjuda koordineringsinsatser till sjukskrivna
            patienter för att främja deras återgång till arbete eller inträde
            i arbetslivet. Insatsen ska ges efter behov inom hälso- och sjukvårds­verksamheten
            och bestå av personligt stöd, intern samordning och samverkan
            med andra aktörer. Koordineringsinsatsens ansvar omfattar dock
            inte insatser som andra aktörer ansvarar för enligt andra föreskrifter.
            De koordineringsinsatser som föreslås ska framför allt handla
            om behov inom hälso- och sjukvården.
          </p>
          <p xml:id="i-RMZzAeKxcV3uAqpiZh3A1Z">
            När det finns behov av en bredare kartläggning och samordning
            mellan olika aktörer ska detta samordningsansvar fortfarande ligga
            under Försäkringskassan. Flera remiss­instanser, såsom Statskontoret,
            påtalar en risk för otydlighet när det gäller olika aktörers ansvarsområden.
            Tjänstemännens centralorganisation (TCO) menar vidare att det
            blir en onaturlig uppdelning om regionerna ska hänvisa till Försäkringskassan
            när olika behov upptäcks. Det är rimligt att själva utförandet
            av olika insatser måste kunna ligga på aktörer utanför hälso-
            och sjukvården. Koordineringen och samordningen mellan alla aktörer
            runt individen borde dock kopplas till endast en koordinator,
            som vid behov ger personligt stöd i processen. Det behöver därför
            utredas om det samordningsansvar som nu ligger på Försäkringskassan
            istället kan hänskjutas till en koordinator närmare individen
            och vara en del av regionernas ansvar. Detta för att tydliggöra
            vem som har samordningsansvaret och ge ett bättre stöd till individen.
            Långsiktigt måste det innebära ökade resurser till regionerna
            för att säkerställa koordineringsinsatserna.
          </p>
          <p xml:id="i-BMewEzSTWYMZ3213517Q2v">
            Sverigedemokraterna anser att riksdagen bör ge regeringen i uppdrag
            att dels utvärdera resultatet av den nuvarande koordineringsinsatsen,
            och dels utreda samt ta fram förslag på en bredare koordineringsinsats
            än den nu genomförda. Förslaget ska vara närmare kopplat till
            individen och omfatta koordinering, samverkan och samordning med
            alla inblandade aktörer inom både Försäkringskassan, arbetsgivare,
            Arbetsförmedlingen samt hälso- och sjukvården. Denna koordineringsinsats
            ska också ha möjlighet att upprätta en rehabiliteringsplan utifrån
            individuella behov.
          </p>
          <head type="h2" xml:id="i-RRTpaUV9W9puqxEtXAJ37N">
            1.9 Digitala läkarbesök och hyrläkare i sjukskrivningsprocessen
            (11–12)
          </head>
          <p xml:id="i-E4YjD2oAL1oquULWKLtXWV">
            Digitala läkarbesök och hyrläkare har blivit ett allt vanligare
            inslag inom hälso- och sjukvården. Riksrevisionen har, i sin rapport
            om digitala läkarbesök och hyrläkare i sjukskrivningsprocessen,
            framfört att det förekommer brister vid digitala läkarbesök. Det
            saknas exempelvis uppgifter som normalt finns med i intyg från
            fysiska läkarbesök, och uppföljningen från Försäkringskassan har
            i sin tur visat sig vara undermålig. Riks­revisionen lyfter likaså
            att hyrläkares bedömningar har haft inverkan på förlängningen
            av sjukskrivningar. Enligt Riksrevisionens granskning är hyrläkare,
            jämfört med fasta läkare, mindre benägna att förlänga en redan
            pågående sjukskrivning. I gransknings­rapporten framkommer det
            även att användningen av hyrläkare på vårdcentraler har en viss
            inverkan på den likformighet som uppdagats i bedömningarna av
            arbetsförmåga, i de fall patienterna ansöker om förlängning av
            sjukskrivningsperioden.
          </p>
          <p xml:id="i-YEkGUznhjgLDBqHTr8oAoE">
            Sverigedemokraterna menar att det är positivt att digitaliseringen
            bidrar till att öka tillgängligheten till vården. Samtidigt är
            det viktigt att uppmärksamma de negativa konsekvenser av digitala
            läkarbesök och hyrläkare som framkommit när det gäller användningen
            av sjukförsäkringen. Vi ser därför positivt på att Socialstyrelsen
            genomför ett utvecklingsarbete för ett bredare och mer fördjupat
            kunskapsstöd vid sjukskrivning, eftersom det finns ett tydligt
            behov av att utveckla det försäkrings­medicinska beslutsstödet.
            För att ytterligare säkerställa att påtalade brister hanteras
            bör regeringen även tillsätta en utredning, vars syfte ska vara
            att följa upp och analysera Socialstyrelsens arbete utifrån den
            aspekten. Det menar vi är angeläget för att bättre kunna garantera
            en patientsäker sjukskrivningsprocess även vid digitala läkarbesök,
            alternativt vid besök hos en hyrläkare.
          </p>
          <head type="h1" xml:id="i-Zb6uCgAd8BLFj92jehQwU">
            2 Sjukfrånvaro och psykisk ohälsa
          </head>
          <head type="h2" xml:id="i-3WKF2ZGUU9cmtUcyWBXqcG">
            2.1 Förebyggande och hälsofrämjande insatser vid psykiatriska
            diagnoser (13–16)
          </head>
          <p xml:id="i-5UE3CRS3BbAT4Qwh4398VR">
            Sjukfrånvaron till följd av psykiatriska diagnoser, framförallt
            relaterade till stress, har börjat öka igen efter en tillfällig
            minskning under covid-19-pandemin. Kvinnor står för en stor del
            av sjukskrivningarna, vilka främst är orsakade av psykisk ohälsa.
            Sedan 2010 har sjukfrånvaron på grund av psykisk ohälsa ökat stadigt
            och den står idag för nästan hälften av alla pågående sjukfall.
            Faktum är att sjukskrivningarna främst ökar på grund av stressrelaterad
            psykisk ohälsa, som bland annat utmattningssyndrom. Psykiska sjukdomar
            som psykoser eller schizofreni står däremot endast för en liten
            och stabil del av den totala sjukfrånvaron.
          </p>
          <p xml:id="i-JmKGn3JVwVpKcXmSgsukws">
            Färsk statistik visar att antalet personer sjukskrivna med en
            stressrelaterad diagnos ökade med 13 procent mellan juli 2019
            och juli 2022, det vill säga från 31 600 till 35 800. Av samtliga
            stressrelaterade pågående sjukfall utgörs 79 procent av kvinnor.
            Vi kan även se att antalet nya sjukfall under en månad som kan
            relateras till stress ökade från 6 400 i mars 2019 till 7 300
            i mars 2022; det är en ökning på 14 procent. Av de nya startade
            sjukfallen utgörs 75 procent av kvinnor.
          </p>
          <p xml:id="i-KYXfHudzeJLJrzutMc2QK2">
            Sverigedemokraterna har länge arbetat för att forskning på området
            kvinnors hälsa måste prioriteras, eftersom forskning om kvinnosjukdomar
            är ett eftersatt område. Det finns likaså ett stort behov av att
            öka de allmänna kunskaperna om kvinnors hälsa inom hälso- och
            sjukvården och i samhället i stort. Därför är det också väldigt
            glädjande att det nu i Tidöavtalet finns förslag om ökade medel
            för forskning om kvinnors sjukdomar och hälsa. Med fokus på ökad
            forskning kommer vård och behandlingsmetoder att kunna utvecklas
            och effektiviseras, och det kan även ge oss bättre förutsättningar
            att förstå orsakerna bakom kvinnors försämrade psykiska hälsa.
          </p>
          <p xml:id="i-Wa3BEyXXSt7mG9vDBSsAdZ">
            Det saknas idag viktig kunskap om vilka rehabiliteringsinsatser
            som har god effekt för personer som är sjukskrivna till följd
            av psykisk ohälsa, vilket också är något som representanter för
            hälso- och sjukvården, Försäkringskassan, arbetsgivarorganisationer
            och fackförbund nyligen fastslog. Därför är det viktigt att forskning
            på området kan bidra till utvecklingen av verkningsfulla rehabiliteringsinsatser,
            för att minska förekomsten av sjukfrånvaro till följd av psykiatriska
            diagnoser.
          </p>
          <p xml:id="i-EuEHcAiYzuPANEidUDSH5N">
            Förebyggande insatser för att minska eller helt undvika sjukskrivning
            är också oerhört viktiga att arbeta med. Exempel på detta kan
            vara ett systematiskt arbete med arbetsmiljö, där tidiga risktecken
            hanteras med snabba åtgärder. Genom ökade kunskaper kan tidiga
            signaler om psykisk ohälsa upptäckas, vilket innebär att arbets­givaren
            snabbt kan välja att erbjuda insatser som kan skapa goda förutsättningar
            för att förhindra en försämrad hälsa hos medarbetaren och samtidigt
            innebära att arbetsgivaren kan behålla sina anställda. Sverigedemokraterna
            menar således att psykisk ohälsa i högsta möjliga utsträckning
            behöver hanteras proaktivt, istället för reaktivt. Vår upp­fattning
            är att förebyggande och hälsofrämjande insatser, på flera olika
            nivåer, kan ha mycket positiva effekter när det handlar om att
            minska förekomsten av psykisk ohälsa, vilket också effektivt kan
            motverka förekomsten av sjukskrivningar. Sverigedemokra­terna
            anser därför att regeringen bör göra insatser för att stärka det
            förebyggande och hälsofrämjande arbetet vad gäller psykisk ohälsa
            för att minska förekomsten av sjuk­frånvaro till följd av psykiatriska
            diagnoser.
          </p>
          <head type="h2" xml:id="i-PBAbUrU2FQoKofvGKPLe1f">
            2.2 Ökad kompetens och stärkt stöd vid psykisk ohälsa (17–18)
          </head>
          <p xml:id="i-NN3m4u65qKYJUyYirQC2q7">
            Psykisk ohälsa är som nämnts i tidigare stycken den vanligaste
            orsaken till sjukskriv­ning idag och det finns ett stort behov
            av att stärka stödet till de som sjukskrivs med psykiatriska diagnoser.
            Kompetensen hos berörda myndigheter behöver också stärkas genom
            hela rehabiliteringskedjan. Många upplever sig illa bemötta då
            deras individuella situation inte passar in i ett stelbent system
            främst gjort för fysiska diagnoser. Den psykiska ohälsan är också
            ett jämställdhetsproblem då sjukfrånvaron är nästan dubbelt så
            hög bland kvinnor som bland män. Den vanligaste psykiatriska diagnosen
            är reaktioner på stress som leder till utbrändhet. Sammantaget
            finns det stora brister i sjukskrivnings- och rehabiliteringsprocessen
            kopplade till psykisk ohälsa. Enligt Riksrevisionens rapport ”Bedömning
            av arbetsförmåga vid psykisk ohälsa” fungerar utvärderingen av
            arbetsförmåga så pass dåligt att det föreligger en risk att regelverket
            för sjukförsäkringen inte tillämpas på ett likformigt och rättssäkert
            sätt.
          </p>
          <p xml:id="i-LMntz7YdZ7FhjNz7GJ1Xir">
            Av Riksrevisionens rapport ”Försäkringsmedicinskt beslutsstöd”
            framgår det att det förekommer alltför stora variationer i hur
            beslutsstödet tolkas, särskilt i de fall då personen i fråga får
            flera diagnoser samtidigt, så kallad samsjuklighet. Detta medför
            att många individer kommer i kläm och inte behandlas på ett rättssäkert
            sätt.
          </p>
          <p xml:id="i-AeL3MMHUJ4FeXMd7g3QdkQ">
            Sverigedemokraterna vill därför uppdra till regeringen att tillsätta
            en övergripande utredning som kan ta fram förslag på hur stödet
            till en person som drabbas av psykisk ohälsa kan stärkas i sjukskrivningsprocessen.
            Vi menar exempelvis att personer vid behov ska få hjälp av en
            koordinator i kontakt med alla berörda myndigheter samt större
            möjligheter att få en individuellt utformad rehabiliteringsplan
            med rehabiliterings­ersättning som inte tar hänsyn till rehabiliteringskedjans
            tidsgränser.
          </p>
          <p xml:id="i-E9rPavNj3MGcx3UVFdYENv">
            Utredningen skulle även behöva göra en översyn av hur personer
            med psykisk ohälsa tidigt i processen, i betydligt högre utsträckning,
            kan komma i kontakt med en psykolog eller psykoterapeut. Både
            för behandling och för att få en kompletterande bedömning av arbetsförmågan,
            eftersom det är svårt för många läkare att bedöma den. För att
            personalen inom Försäkringskassan och andra berörda myndigheter
            på ett mer adekvat sätt ska kunna bemöta människor med psykisk
            ohälsa behöver utredningen se över hur kompetensen och kunskapen
            om psykisk ohälsa kan stärkas hos alla inblandade aktörer.
          </p>
          <head type="h2" xml:id="i-EdHZg8TbexBDuNDnkqwn3e">
            2.3 Suicidpreventivt fokus i arbetet med sjukförsäkringen (19–22)
          </head>
          <p xml:id="i-HTpXBgWbbCsds1oUYa2zKB">
            Att bli utförsäkrad kan innebära väldigt svåra konsekvenser för
            den som drabbas. Oro för att bli utförsäkrad kan också leda till
            försämrad hälsa och försvåra möjligheterna till rehabilitering.
            Det finns tyvärr en överhängande och allvarlig problematik med
            att människor väljer att avsluta sina liv på grund av en utförsäkring,
            vilket visar på stora brister i det system som är tänkt att vara
            ett skyddsnät för människor som blir sjuka och behöver samhällets
            stöd. Varje enskilt självmord är således ett stort misslyckande
            för hela samhället. Det är särskilt viktigt att sambandet mellan
            självmord och utförsäkringar problematiseras. Självmord kan ses
            som ett psykologiskt olycksfall där en individ befinner sig i
            en svår situation, i vilken problemen verkar vara olösliga och
            outhärdliga.
          </p>
          <p xml:id="i-4kyZvNzNrCDqayLPgijb23">
            Vid ett självmord finns det också bakomliggande faktorer som
            livsvillkor och tillfälligheter, i väldigt många fall i samband
            med psykiatriska tillstånd och i vissa fall i samband med kroppsliga
            sjukdomar. Sammanfattat är suicid den yttersta konsekvensen av
            psykisk ohälsa, svåra livsförhållanden och livskriser. Samtidigt
            kan vi konstatera att den vanligaste sjukskrivningsorsaken är
            psykiatriska diagnoser och att risken för själv­mord är mycket
            större om man lider av en psykisk sjukdom. Det finns därför en
            stor risk för att ogrundade utförsäkringar kan leda till självmord.
          </p>
          <p xml:id="i-C4fj8CLz1BXcsDU4fUfnzt">
            Sverigedemokraterna ser allvarligt på de brister i hanteringen
            av sjukförsäkringen som kan leda till suicid, och därför är det
            viktigt att ett suicidpreventivt fokus inkluderas i det fortsatta
            arbetet med att utveckla sjukförsäkringen. En annan problematik
            som är viktig att lyfta fram är det faktum att personer med psykisk
            ohälsa får avslag på ansök­ningar om sjukersättning eller sjukpenning
            där orsaken varit en avsaknad av det som kallas för objektiva
            fynd. Detta tyder dessvärre på en helt anmärkningsvärd brist på
            kunskap om och förståelse för innebörden av psykiatriska tillstånd
            och psykisk ohälsa generellt. Det finns därav behov av att genomföra
            en översyn och en analys av Försäkringskassans förändringsarbete,
            med särskilt fokus på sjukskrivningar vid psykiatriska diagnoser.
            Möjligheten att implementera krav på medicinska suicidrisk­bedömningar
            i det försäkringsmedicinska beslutsstödet behöver också övervägas.
          </p>
          <head type="h2" xml:id="i-F7GLiszwC2V9TmLzcLPpng">
            2.4 Expertråd för stressrelaterad psykisk ohälsa (23)
          </head>
          <p xml:id="i-WviVbtc6oARmLTdDfUSAp6">
            Den svenska sjukfrånvaron fördubblades mellan åren 1997 och 2003.
            Därefter har den totala sjukfrånvaron varierat kraftigt, men den
            psykiska ohälsan har däremot befäst sin ställning som den främsta
            faktorn bakom sjukfrånvaron.
          </p>
          <p xml:id="i-H6vizXVEwiJZmnFuhwuZUV">
            Stressrelaterad psykisk ohälsa har sedan 2010 dominerat, och
            andelen pågående sjukfall har mer än dubblerats. Faktum är att
            sjukskrivningarna på grund av stress­relaterad ohälsa har ökat
            avsevärt under de senaste tio åren. Vi vet också att det åter­kommande
            handlar om samma yrkesgrupper som år efter år har de högsta sjukskriv­nings­talen.
            Det vill säga inom yrken som vård, skola och omsorg, även kallat
            för kontaktyrken.
          </p>
          <p xml:id="i-RywAsv15i6ryERY89FffFY">
            Stress är i sig inte farlig; det är långvarig stress utan tillräcklig
            återhämtning som är skadlig, eftersom det kan leda till stressrelaterade
            tillstånd och sjukdomar. Att den skadliga stressen drabbar kvinnor
            i väldigt hög utsträckning gör det likaså till vår tids största
            jämställdhets- och folkhälsoproblem.
          </p>
          <p xml:id="i-8rgosNQ22FkHbs9nvYne7K">
            Den samlade psykiska ohälsan i Sverige innebär enorma samhällskostnader.
            I den senaste ”Health at a glance”-rapporten från ”Organization
            for Economic Co-operation and Development” (OECD) beräknas kostnaderna
            i Sverige till nästan fem procent av bruttonationalprodukten (BNP),
            i både direkta och indirekta kostnader. Det innebär alltså omkring
            240 miljarder kronor per år. Det finns således både goda mänskliga
            och samhällsekonomiska argument för att prioritera arbetet med
            att förebygga stress­relaterad psykisk ohälsa.
          </p>
          <p xml:id="i-JrRVxB9d1veegMLqiMXjpB">
            För att kunna arbeta för förändring på ett framgångsrikt sätt
            krävs det, enligt Sverigedemokraterna, en helt ny grad av politisk
            samordning. Vi menar därför att regeringen behöver starta arbetet
            för att etablera en gemensam kunskapsgrund genom att inrätta ett
            expertråd för stressrelaterad psykisk ohälsa. Expertrådet bör
            i sin tur bestå av forskare från olika discipliner som placeras
            i Regeringskansliet och därmed kan bistå med underlag och relevanta
            rekommendationer. Detta för att skapa en välbehövlig länk mellan
            politik och forskning.
          </p>
          <head type="h2" xml:id="i-VcPYT561ay3XG1pKAENULB">
            2.5 Särskilt uppdrag till Vetenskapsrådet (24)
          </head>
          <p xml:id="i-MyTWtJwivmNbTAHegUP53e">
            Med anledning av att det finns betydande kunskapsluckor när det
            gäller just behandling av stressrelaterad psykisk ohälsa är behovet
            av forskning på området stort. Av den forskning som finns att
            tillgå kan vi se att behandling med kognitiv beteendeterapi, även
            internetbaserad sådan, har visat sig kunna minska symptom. Forskning
            visar även att det är gynnsamt att involvera arbetsplatsen tidigt
            för en snabbare återgång i arbete. Det saknas dock kunskap om
            behandlingar som med säkerhet kan leda till ett snabbt till­frisknande
            för den här stora patientgruppen, som ofta också har ett långt
            och utdraget sjukdomsförlopp.
          </p>
          <p xml:id="i-8TncdZtsYZf87yenEetcMT">
            För att kunna erbjuda framgångsrika behandlingsmetoder, som är
            vetenskapligt beprövade, krävs både mer forskning på området och
            bättre förutsättningar för fortsatt forskning. Vetenskapsrådet
            (VR) har i sin roll som forskningspolitisk rådgivare till regeringen
            ett viktigt ansvar och bör därför ges i uppdrag att analysera
            förutsättningarna, såväl de organisatoriska som de ekonomiska,
            för forskning kring behandling av stress­relaterad psykisk ohälsa.
            Uppdraget bör likaså inkludera rekommendationer gällande hur forskningen
            inom det aktuella området kan stärkas. I Storbritannien finns
            det ett program som kallas för ”Improving Access to Psychological
            Therapies” (IAPT) där man har skapat en kraftigt ökad tillgång
            till behandlingar vid depression och ångest. Programmet bygger
            likaså på en systematisk insamling av data, som i sin tur skapar
            möjligheter för forskning och uppföljning. Det här är något som
            vi menar att Sverige kan inspireras och ta lärdom av.
          </p>
          <head type="h2" xml:id="i-Nq2g3J9Rkf7DWVhvQwDRpD">
            2.6 Myndighetskommunikation (25)
          </head>
          <p xml:id="i-MgvGbqw7Lr63YUZA1RDest">
            Vid stressrelaterad psykisk ohälsa kan kognitiva funktioner vara
            kraftigt nedsatta, vilket exempelvis kan påverka förmågan att
            ta in information och att upprätthålla koncentra­tionen en längre
            tid. Myndigheters och andra aktörers kommunikation kan därför
            ofta bli en svår utmaning för den som är sjuk. Kommunikation kan
            exempelvis vara hur blanketter för att söka stöd utformas, det
            handlar också om bemötande, tillgänglighet samt öppenhet i samtal
            och dialog.
          </p>
          <p xml:id="i-MsKU9BiR4uZKLzuxYkxYBr">
            Sverigedemokraterna menar att myndigheter behöver ta en större
            ansvar för att anpassa sin kommunikation och se över sina rutiner,
            för att på ett bättre sätt kunna möta medborgarnas behov. Det
            finns idag brister i hanteringen av målgruppen med stress­relaterad
            psykisk ohälsa, något som vi anser är viktigt att hantera. Av
            den anledningen är det viktigt att undersöka vilka behov som finns
            och samtidigt kartlägga aktuella utmaningar, med ambitionen att
            underlätta och förbättra kommunikationen med målgruppen.
          </p>
          <head type="h2" xml:id="i-NJJgHjdRkRCqdM5488MFSQ">
            2.7 Kunskapslyft för arbetsgivare (26)
          </head>
          <p xml:id="i-M6iswc48s4vKFKJxGSCvDs">
            Kunskap om orsaker bakom skadlig stress, och vilka konkreta insatser
            som krävs för ett framgångsrikt förebyggande arbete, är helt avgörande.
            Vi kan exempelvis konstatera att kunskapen om hur stressrelaterad
            psykisk ohälsa kan förebyggas generellt sett är brist­fällig,
            inte minst när det gäller vikten av återhämtning. Det krävs därför
            att politiskt ansvar tas gällande riktade utbildningsinsatser
            för arbetsgivare, som vi menar ska syfta till att bidra till ökad
            kunskap om stressrelaterad psykisk ohälsa. Det handlar också om
            att skapa bättre förståelse för negativa arbetsförhållanden och
            vilka direkta skyldigheter som en arbetsgivare har.
          </p>
          <p xml:id="i-MKu6JB6sGkwzpeannPBkQv">
            Av den anledningen anser vi att regeringen bör verka för ökad
            kunskap om stress­relaterad psykisk ohälsa genom ett kunskapslyft
            för arbetsgivare, där arbetsgivarens ansvar samt skyldigheter
            också kan tydliggöras på ett bättre sätt.
          </p>
          <head type="h1" xml:id="i-2JDRb25DcbTk7xWVidNUKK">
            3 En sjukpenning som bidrar till ekonomisk trygghet och rehabilitering
          </head>
          <head type="h2" xml:id="i-LNTRoFWmoXMuTz9ZQwp79S">
            3.1 En rehabiliteringskedja istället för utförsäkringskedja (27)
          </head>
          <p xml:id="i-VsAM2fAzEm9tasvBuY1pHr">
            Hela syftet med regelverket kring sjukpenningen borde vara att
            alla som råkar ut för en sjukdom ska kunna erhålla ekonomisk trygghet
            och möjlighet till god rehabilitering, fram tills personen ifråga
            kan återgå i arbete. Tanken bakom rehabiliteringskedjan med regelbundna
            avstämningar, för att undvika att människor hamnar i långa sjukskrivningar
            utan åtgärder, har tyvärr missbrukats till att bli en utförsäkringskedja,
            för att spara in pengar och uppnå fina siffror i statistiken.
          </p>
          <p xml:id="i-WyRMXsVUqqK22M9rq6zFke">
            Sverigedemokraterna anser att det är dags att byta fokus i rehabiliteringskedjan.
            Ambitionen att få ner antalet sjukskrivna ska inte uppnås genom
            att svårt sjuka utförsäkras. Istället ska fokus ligga på rätt
            stöd till individen, ökade insatser för rehabilitering och positiva
            incitament. Det är också avgörande med rätt stödinsatser som underlättar
            att ta steget tillbaka till arbetslivet efter en lång tids sjukskrivning.
          </p>
          <head type="h2" xml:id="i-FJ8XoEuPEHc6uKAKe5rCMb">
            3.2 Vikten av att säkerställa rättssäkra bedömningar (28)
          </head>
          <p xml:id="i-5yUZ7rrRx1ENVcEp4PycJf">
            Efter dag 180 i dagens rehabiliteringskedja ska den försäkrade
            prövas mot arbete på hela arbetsmarknaden om det inte bedöms att
            denne kan återgå till tidigare arbete inom 365 dagar, eller om
            det anses oskäligt att pröva mot hela arbetsmarknaden. Vid dag
            180 har det skett många utförsäkringar och enligt en rapport från
            ISF (rapport 2017:9) håller inte bedömningarna vid dag 90 och
            180 i rehabiliteringskedjan tillräckligt god kvalité. Kvalitetsbristerna
            beror till stor del på att ärendena saknar ett grundläggande utrednings­arbete.
            Mot bakgrund av detta ställer sig Sverigedemokraterna kritiska
            till dagens ordning där den som har sjukpenning förväntas att
            helt byta yrke efter dag 180 och prövas mot normalt förekommande
            arbete. Detta har i praktiken inneburit att sjukskrivna prövas
            mot fiktiva fantasijobb, samtidigt som de inte bedöms som anställningsbara
            hos Arbetsförmedlingen.
          </p>
          <p xml:id="i-CVpCbwzp2RWcLkw9EKEmFM">
            Den 12 april 2018 beslutade regeringen att en särskild utredare
            skulle tillsättas för att se över regelverket kring sjukförsäkringen.
            Utredningen ”En trygg sjukförsäkring med människan i centrum”
            har framlagt tre delbetänkanden: ”Ingen regel utan undantag –
            En trygg sjukförsäkring med människan i centrum” (SOU 2019:2),
            ”En begriplig och trygg sjukförsäkring med plats för rehabilitering”
            (SOU 2020:6) samt ”En sjukförsäkring anpassad efter individen”
            (SOU 2020:26). Syftet var bland annat att utreda tolkningen av
            begreppet normalt förekommande arbete och nuvarande tidsgränser.
            Utredningen lyfter kritik mot Försäkringskassans restriktiva och
            snäva tolkningar. Det har också funnits en brist på förutsägbarhet
            i Försäkringskassans beslut då det har funnits för stort utrymme
            för egna tolkningar av lagtexten. Utöver det har regionala tillämpningar
            och lokala processer likaså påverkat besluten. Detta har i slutändan
            drabbat den enskilde där ett flertal utförsäkrats samtidigt som
            de inte varit anställningsbara, vilket för många har resulterat
            i ekonomiskt svåra situationer.
          </p>
          <p xml:id="i-MrzQtrX4J2FhgvWWp5m9qd">
            För att komma ifrån en del av problematiken har det nu införts
            en förändring i bedömningsgrunderna, utifrån ovan nämnda utredningsförslag.
            Förändringen innebär att bedömningen efter 180 dagar ska göras
            mot sådant angivet arbete som är normalt före­kommande på arbetsmarknaden.
            Istället för fiktiva fantasijobb skulle då den sjukskrivne föreslås
            prövas mot en lista på yrkestitlar och arbetsbeskrivningar enligt
            Standard för svensk yrkesklassificering (SSYK). Förslaget i propositionen
            var mycket välkommet och något Sverigedemokraterna ställde sig
            bakom. Inriktningen var enligt propositionen dock främst att göra
            bedömningarna mer begripliga och berörde inte i tillräcklig omfattning
            att bedömningarna i sak ofta är alltför strikta. Detta orsakar
            stort lidande för många svårt sjuka personer. För att sjukförsäkringen
            ska bli mer förutsägbar, trygg och rättssäker kan det behöva vidtas
            ytterligare åtgärder framgent.
          </p>
          <head type="h1" xml:id="i-ABnBErXB83gcZ1wHVWpvf6">
            4 Reformerat stöd för förebyggande åtgärder och tidigare rehabilitering
          </head>
          <head type="h2" xml:id="i-XCMbeuvJzkHhMrYsRyUZpv">
            4.1 Införande av preventionsersättning (29–30)
          </head>
          <p xml:id="i-NS6bewZdnGMrnAQc7BAb3o">
            Utredningen Sjuk- och aktivitetsersättning samt förmåner vid
            rehabilitering (S 2020:04) föreslår i betänkandet En sjukförsäkring
            med prevention, rehabilitering och trygghet (SOU 2021:69) att
            en ny förmån, preventionsersättning, införs. Denna preventions­ersättning
            ska bestå av preventionspenning och preventionsbidrag. Preventionspenning
            ska ge ersättning för den inkomstförlust den försäkrade gör genom
            att genomgå före­byggande åtgärder i syfte att förebygga sjukdom,
            förkorta sjukdomstid alternativt helt eller delvis förhindra nedsatt
            arbetsförmåga till följd av sjukdom.
          </p>
          <p xml:id="i-6KBXcd1rRgPTa5YC2hVuev">
            Rehabiliteringsåtgärden ska ha ett eller flera av dessa syften
            och vara nödvändig för att ett sådant syfte ska uppnås. Ersättningen
            ska kunna betalas ut som lägst för en hel timma och vara flexibel
            gällande timersättning kopplad till den tidsåtgång som insatsen
            pågår och i den utsträckning den försäkrade därmed är förhindrad
            att skaffa inkomst genom arbete. Åtgärden ska beskrivas i en preventionsplan
            upprättad av Försäkrings­kassan. Preventionsbidrag ska ge ersättning
            för merkostnader som uppstår för den försäkrade i samband med
            sådan förebyggande behandling och rehabilitering för vilken preventionspenning
            kan beviljas.
          </p>
          <p xml:id="i-Dz4h5RPM31EXnipmDguoaB">
            En betydande förändring som förslaget medför är att åtgärdernas
            typ inte är avgörande för om ersättningen kan beviljas, utan sådan
            ska kunna beviljas för medicinsk behandling eller rehabilitering,
            förebyggande arbetslivsinriktade åtgärder eller en kombination
            av båda formerna. Preventionsersättningen ska också kunna betalas
            ut för studier som en förebyggande insats under maximalt 44 veckor.
            Sverige­demokraterna har länge efterfrågat mer förebyggande åtgärder.
            Detta är i synnerhet viktigt för att förebygga psykisk ohälsa
            och utmattning.
          </p>
          <p xml:id="i-DbUb36P5U3dwvzJjVoqNy">
            Sverigedemokraterna anser därför att regeringen bör verka för
            att införa en ny modell med preventionsersättning, i den riktning
            som utredningen föreslår. Detta för att öka förebyggande insatser
            som kan minska risken för sjukskrivning och i förlängningen bidra
            till hälsofrämjande effekter.
          </p>
          <head type="h2" xml:id="i-7eHKRjAE76D5tiKAjFEmHM">
            4.2 Stärkta möjligheter till en rehabiliteringsplan och rehabiliteringsersättning
            (31)
          </head>
          <p xml:id="i-313bHvvxf2ySHgEYoGTTD2">
            Det finns idag flera byråkratiska hinder och för snäva lagtexter
            som leder till att människor hamnar i långa sjukskrivningar, alternativt
            utförsäkras efter dag 180 utan att ha fått möjlighet till en tydlig
            rehabiliteringsplan och rehabiliteringspenning. Detta på grund
            av att även rehabiliteringspenningen har varit knuten till rehabiliteringskedjan
            och inte beviljats om personen bedöms kunna ta ett normalt förekommande
            arbete på arbetsmarknaden efter dag 181. Detta är helt ohållbart
            och behöver åtgärdas.
          </p>
          <p xml:id="i-21g2NTfJmgMqfYtgPGLsjg">
            Delbetänkandet ”En begriplig och trygg sjukförsäkring med plats
            för rehabilitering” (SOU 2020:6) framhåller vikten av att fler
            personer behöver ges möjlighet till en tydlig rehabiliteringsplan
            och rehabiliteringsersättning och föreslår att dessa inte ska
            ta hänsyn till rehabiliteringskedjans tidsgränser. Utredningen
            om sjuk- och aktivitetsersättningen samt förmåner vid rehabilitering
            (S 2020:04) har i sitt betänkande ”Sjuk- och aktivitets­ersättning
            samt förmåner vid rehabilitering” (SOU 2021:69) lagt fram konkreta
            förslag för hur regelverket kan förändras för att främja rehabilitering.
            Där föreslås en mer steg­lös ersättning anpassad efter individens
            förmåga att stegvis återgå i arbete istället för de fasta tidsgränserna
            på 25, 50, 75 och 100 procent. Detta är i linje med vad vi vill
            förändra inom sjukpenningen och något vi ställer oss bakom. Det
            föreslås även att den som upp­bär rehabiliteringsersättning under
            den tiden inte ska bedömas utifrån rehabiliterings­kedjans tidsgränser
            samt att även studier ska kunna ingå som en del av rehabiliteringen.
          </p>
          <p xml:id="i-SwTvqnGGDMxnsdCuexaAq3">
            Det ställs också krav på att Försäkringskassan ska göra en bedömning
            av behov av rehabiliteringsinsatser för dag 60 i sjukperioden.
            Utredningen SOU 2021:69 bedömer att en överflyttning av personer
            från sjukpenning till rehabiliteringspenning kommer att innebära
            att sjukpenningen minskar i motsvarande grad som rehabiliteringspenningen
            ökar. För personer som i dag är sjukskrivna bedömer utredningen
            att en tidig bedömning av den enskildes rehabiliteringsbehov leder
            till att fler personer får rehabiliterings­åtgärder. Med tidigare
            rehabiliteringsinsatser ökar också sannolikheten att den enskilde
            snabbare kan återgå i arbete. Sverigedemokraterna anser därför
            att regeringen bör över­väga att göra en översyn kring regelverket
            gällande rehabilitering och rehabiliterings­penningen, i den riktning
            som föreslås i utredningarna SOU 2021:69 samt SOU 2020:6. Detta
            med målsättningen att fler ska ingå i rehabiliteringsinsatser
            som kan hjälpa människor att återfå sin arbetsförmåga.
          </p>
          <head type="h2" xml:id="i-NJ1C87TkETtmGAKPXGKpkL">
            4.3 Ökat stöd vid omställning till ett nytt yrke (32)
          </head>
          <p xml:id="i-D8Ckx2DJiRmJSbsRzhpY9T">
            I fall där en person inte kan återgå till sin arbetsgivare men
            ändå är arbetsför behöver personen ställa om för att stå till
            förfogande på arbetsmarknaden inom ett nytt yrke. Denna omställning
            kan vara en svår process efter en sjukskrivning.
          </p>
          <p xml:id="i-HoYfKM6mYf3DwvHojRK1HB">
            Sverigedemokraterna anser därför att regeringen måste utreda
            hur vi kan stärka deras möjligheter att få en upprättad rehabiliteringsplan
            och rehabiliteringsersättning under omställningstiden. Det kan
            exempelvis handla om rehabiliteringsåtgärder som är knutna till
            en ny arbetsplats, studier eller vårdinsatser med en omställningsmålsättning.
            Även regeringens delbetänkande ”En begriplig och trygg sjukförsäkring
            med plats för rehabilitering” lyfter vikten av att regeringen
            tar fram förslag för att personer ska få ett ökat stöd under en
            omställning. Detta kan vara av särskild vikt vid utmattningssyndrom
            som idag är en vanligt förekommande orsak till sjukskrivning där
            arbetsplatsen också kan vara en del av problematiken.
          </p>
          <p xml:id="i-H8HDhx799X77UFvfANPf18">
            Det är inte heller ett rimligt krav att en person förväntas att
            göra en 100-procentig återgång i tjänst på en gång vid en omställning.
            Sverigedemokraterna vill därför uppdra åt regeringen att utreda
            hur ett utökat stöd under en omställning till ett nytt yrke kan
            utformas. Exempelvis behöver nuvarande regelverk kring möjligheterna
            att under sjukskrivning prova ett nytt yrke göras mer flexibelt
            än idag, så att fler sjukskrivna kan ta del av möjligheten. Idag
            finns den möjligheten endast mellan dag 90 och 180 i sjuk­perioden,
            vilket vi menar kan skapa hinder för omställning. En tydlig rehabiliterings­plan,
            underlättande av studier samt möjligheten att få en koordinator
            eller ett ombud under omställningen är också viktiga aspekter
            att titta på i en utredning.
          </p>
          <head type="h2" xml:id="i-W6FZguXa8swm9Thd6zNUJW">
            4.4 Skapa bättre möjligheter för ideellt arbete (33)
          </head>
          <p xml:id="i-D1gjT7hsq2dxkkAW1cSsKv">
            Under den tid som en person är beviljad sjuk- eller aktivitetsersättning
            är det viktigt att regelverket inte innebär onödiga inlåsningseffekter.
            Idag är regelverket krångligt och oförutsägbart när det gäller
            möjligheten att prova på ideellt arbete, vilket kan leda till
            att människor inte vågar ta steget för att påbörja någon form
            av sysselsättning. Det här grundar sig ofta i en rädsla för att
            förlora uppburen ersättning innan man är helt redo att återgå
            i arbete fullt ut.
          </p>
          <p xml:id="i-CEQ7f257ypUNXn45HQDRkh">
            I utredningen SOU 2021:69 återfinns förslag där en försäkrad
            ska kunna ägna sig åt ideella obetalda sysslor tio timmar i veckan
            utan att det ska påverka ersättningen. Sverigedemokraterna anser
            att det är viktigt att uppmuntra till sysselsättning, i de fall
            som det är möjligt, och anser därför att regeringen bör återkomma
            med förslag på åtgärder som ska syfta till att skapa bättre möjligheter
            för ideellt arbete om man har sjuk- eller aktivitetsersättning.
          </p>
          <head type="h2" xml:id="i-2EuSPeGxmHJESkCN5RKyeb">
            4.5 Det ska löna sig att arbeta (34–35)
          </head>
          <p xml:id="i-MB9SPJekZdGzm3sRyziJiB">
            Det är positivt att det finns en möjlighet till viss arbetsträning
            med bibehållen ersättning, men för många som varit sjukskrivna
            länge kan en återgång i deltidsarbete för lön som innebär neddragning
            av ersättning orsaka en ekonomisk förlust. Vi vill istället skapa
            positiva incitament för att långtidssjukskrivna ska kunna återgå
            i arbete. Detta genom att den sjukskrivne under den första tiden
            i arbete får behålla en extra del av sjukersättningen eller sjukpenningen
            även om personen uppbär lön. Vi menar att efter 365 dagar ska
            alla ges samma möjlighet att prova sin arbetsförmåga, oavsett
            aktivitetsersättning, sjuk­ersättning eller sjukpenning.
          </p>
          <p xml:id="i-Ac5EvHRcfgfeGE2SX4iCpy">
            Sverigedemokraterna anser därför att regeringen bör utreda möjligheten
            att personer under en sexmånadersperiod får prova sin arbetsförmåga
            och lönearbeta upp till 25 procent, utan att ersättningen från
            Försäkringskassan påverkas. Vid lönearbete över 25 procent ska
            ersättningen gradvis minskas. Resultatet blir att den som vill
            ta steget ut i arbete får en extra morot den första tiden, även
            i de fall personen bara har möjlighet att arbeta på en begränsad
            nivå.
          </p>
          <p xml:id="i-RW72MEabDjNTB3vc5jgkY4">
            I utredningen SOU 2021:69 finns det förslag som syftar till att
            göra det mer flexibelt för de som vill prova på att arbeta med
            partiell sjuk- eller aktivitetsersättning. Vår upp­fattning är
            att det finns uppenbara behov av att skapa mer flexibilitet. Vi
            behöver därmed utarbeta ett system som är bättre anpassat efter
            individuella behov och samtidigt kan tillvarata individens förmåga
            full ut. Detta behöver ersätta nuvarande ordning, som snarare
            utgör ett hinder för den som vill prova på att arbeta.
          </p>
          <head type="h1" xml:id="i-BPRtaYyQXB1juDsucZicHQ">
            5 En tryggare och humanare sjukersättning
          </head>
          <p xml:id="i-Eyvmp4G2KcwqMbFhx2w9gG">
            Antalet avslag på ansökningar om sjukersättning har ökat dramatiskt
            under den förra mandatperioden. Den socialdemokratiska regeringens
            åtstramningar ledde till att så många som åtta av tio fick avslag
            på ansökan om sjukersättning, vilket vi menar är en oroande utveckling
            som vi är kritiska till.
          </p>
          <p xml:id="i-CNv1uX5xRv7pyw2AxZGjsA">
            I Riksrevisionens rapport 2018:9 ”Om att nekas sjukersättning
            och aktivitets­ersättning” framkommer det att det råder en betydande
            diskrepans mellan de villkor som reglerar rätten till ersättning
            och människors faktiska möjligheter att arbeta. Även utredningen
            ”En begriplig och trygg sjukförsäkring med plats för rehabilitering”
            lyfter behovet av en översyn av regelverket för sjukersättning.
            Risken idag är att regelverket är för snävt så att personer som
            egentligen borde ha rätt till sjukersättning istället stannar
            i långa sjukskrivningar med sjukpenning. Mot bakgrund av det menar
            Riks­revisionen att lättnader i regelverket kan anses vara motiverade.
            Sverigedemokraterna anser att regeringen bör överväga att implementera
            dessa.
          </p>
          <head type="h2" xml:id="i-7YbxXqXG7ejtUHfk8PkSBK">
            5.1 Förändrad bedömning av rätten till sjukersättning (36–37)
          </head>
          <p xml:id="i-Bxbpp8t8yg1tCGRm9LZ3zy">
            Idag görs en striktare bedömning av rätten till sjukersättning
            än av rätten till sjuk­penning. Att steget till sjukersättning
            inte ska göras lättvindigt är viktigt för att undvika att människor
            hamnar i långa sjukskrivningar utan åtgärder. Numera har tröskeln
            blivit så hög att människor istället hamnar i ekonomisk kris och
            under kommunens ansvar med försörjningsstöd, vilket vi inte anser
            vara en rimlig lösning för svårt sjuka personer. Utredningen SOU
            2021:69 gällande bland annat en förändrad sjukersättning föreslår
            att vid prövning av rätten till sjukersättning ska bedömningen
            av den försäkrades arbets­förmåga göras mot samma arbetsmarknadsbegrepp
            som används vid prövning av rätten till sjukpenning. Det innebär
            att prövning av arbetsförmågan ska ske i enlighet med samma regelverk
            som regeringen föreslår för sjukpenningen i proposition 2020/21:171,
            där prövning av arbetsförmåga föreslås göras mot förvärvsarbete
            i en sådan angiven yrkesgrupp som innehåller arbeten som är normalt
            förekommande på arbetsmarknaden eller mot ett annat lämpligt arbete
            som är tillgängligt för den försäkrade.
          </p>
          <p xml:id="i-Udxxi9tn5uRwAMqWkHw36c">
            Utredningen föreslår även att begreppet ”överskådlig tid” ersätter
            det tidigare begreppet ”stadigvarande” som grund för hur varaktig
            arbetsförmågan måste bedömas vara. Syftet med detta är att det
            tydligare kommer att framgå att betoningen ska ligga på överskådligheten
            i prognosen. Det ska vara fråga om en nedsättning av arbetsförmågan
            som kan förväntas bestå under överskådlig tid, och inte någon
            oöverskådlig tid. Över­skådlig tid säger inget om nedsättningens
            längd i antal år, utan om vilken prognos som sjukvården i det
            enskilda fallet kan göra, baserat på vetenskap och beprövad erfarenhet.
            I och med detta framgår också med önskvärd tydlighet att det inte
            ställs upp något krav på att nedsättningen av arbetsförmågan måste
            vara permanent eller kvarstå fram till pensionen för att ersättning
            ska kunna beviljas.
          </p>
          <p xml:id="i-NKA6hiKW4ey8Cr2gzY9dmH">
            Utredningen föreslår även lättnader kring vilka rehabiliteringsåtgärder
            som ska bedömas vara uttömda. Sverigedemokraterna anser därför
            att regeringen snarast behöver påbörja arbetet med att förändra
            bedömningen av rätten till sjukersättning i den riktning som utredningen
            SOU 2021:69 föreslår.
          </p>
          <head type="h2" xml:id="i-KMrUmVv6F5r1zhfdY2FCGg">
            5.2 Återinför tillfällig sjukersättning som komplement (38)
          </head>
          <p xml:id="i-SayHmWT1wbxDYigVcGczuR">
            Även om det skulle införas lättnader i regelverket för bedömning
            av sjukersättning ser vi att det fortfarande finns en diskrepans
            mellan rätten till sjukpenning efter ett år och rätten till sjukersättning.
            Vi menar att det finns fall med långvarig sjukdom där det behövs
            en möjlighet till en långsiktig plan och rehabilitering samtidigt
            som det finns en möjlighet att återgå till arbete. Detta i synnerhet
            för yngre personer som vill och behöver få en sysselsättning även
            om arbetsförmågan för ett reguljärt arbete är nedsatt under en
            längre period. Eftersom man vid 30 års ålder förlorar rätten till
            aktivitets­ersättning och tröskeln för sjukersättning är hög,
            finns det personer som blir helt utan ersättning i den övergången.
            Sverigedemokraterna vill därför uppdra åt regeringen att utreda
            möjligheten till tillfällig sjukersättning för en tidsperiod om
            tre år i taget där kontrollen av arbetsförmågan kan omprövas och
            där möjligheterna att koppla denna typ av sjukersättning till
            insatser för vård samt rehabilitering ses över.
          </p>
          <p xml:id="i-CupWhWnbEMFF9mQAcKuzQW">
            Regeringen bör även titta på möjligheten att denna tillfälliga
            sjukersättning har ett liknande upplägg som aktivitetsersättningen,
            där stödinsatser för att prova på att arbeta, studera eller delta
            i andra aktiviteter också kan ingå. Möjligheten till en mer icke
            tids­begränsad sjukersättning för mer långsiktig sjukersättning
            för dem som behöver det anser vi fortfarande ska finnas kvar.
          </p>
          <head type="h2" xml:id="i-Bp7pVLG9augptk9J1yTE7h">
            5.3 Studier som rehabilitering (39)
          </head>
          <p xml:id="i-BgoWsqNnY78fPbPNfjb2KP">
            Studier på deltid kan för många långtidssjukskrivna vara början
            på en väg tillbaka i arbete. För människor som exempelvis har
            drabbats av utmattningssyndrom kanske studier kan vara en del
            i rehabiliteringen. En långtidssjukriven som idag vill studera
            kan göra det med vilande sjukersättning, men eftersom studiemedel
            från Centrala studie­stödsnämnden (CSN) betalas ut först vid 50
            procents studietakt är det för många sjuka inte möjligt att göra
            det. Sverigedemokraterna föreslår därför att regeringen utreder
            möjligheten att ansöka om att studera i en takt som är lägre än
            50 procent för sex månader i taget och samtidigt behålla sin sjukersättning.
          </p>
          <p xml:id="i-At6KpEa6hfPaCBJ2vv6vd6">
            I utredningen SOU 2021:69 återfinns förslag som handlar om att
            det ska vara möjligt att förklara en del av sjukersättningen vilande
            för deltidsstudier. Detta eftersom det skulle underlätta för personer
            som vill studera deltid, eller mer, och att dessa därmed kan beviljas
            studiestöd. Faktum är att det skulle underlätta för många försäkrade
            att studera på just deltid, bland annat med hänsyn till deras
            funktionsnedsättning.
          </p>
          <p xml:id="i-3rgMRWF6xjb2zrq8dXVWBK">
            Utredningen gör bedömningen, i likhet med Försäkringskassan,
            att fler skulle välja att studera med vilande ersättning om förslaget
            infördes. För många kan heltidsstudier uppfattas som ouppnåeligt,
            men under rätt förhållanden kan deltidsstudier istället vara ett
            möjligt alternativ. Av den anledningen anser vi att regeringen
            bör gå vidare med förslag i den riktning som utredningen föreslår.
          </p>
          <head type="h1" xml:id="i-6h9Lv3HVS6TtBBB5Ug3cpS">
            6 En trygg aktivitetsersättning för en meningsfull vardag för
            unga
          </head>
          <head type="h2" xml:id="i-7WH17wradU7MuF5k5SVSgZ">
            6.1 Förändrad bedömning av rätt till aktivitetsersättning (40)
          </head>
          <p xml:id="i-AL3DdVWJoQWZs1CZE3WRWv">
            Aktivitetsersättning är en ersättning som betalas ut till unga
            under 30 år vars arbets­förmåga bedöms vara nedsatt i minst ett
            år. Antalet som beviljats aktivitetsersättning har varierat mycket
            över tid och många med funktionsnedsättning har satts i en mycket
            svår situation när de plötsligt efter en tid med aktivitetsersättning
            hänvisas till att söka arbete på arbetsmarknaden, trots att situationen
            med nedsatt arbetsförmåga inte har förändrats.
          </p>
          <p xml:id="i-JXn6S99SoMMrU7pqqyTW8V">
            Även utredningen 2021:69 ”Sjuk- och aktivitetsersättningen samt
            förmåner vid rehabilitering” har dragit slutsatsen att aktivitetsersättningen
            liksom sjukersättningen har problem med stabilitet i tillämpningen.
            Nybeviljandet av aktivitetsersättningar har minskat kraftigt sedan
            2016 och avslagsfrekvensen har ökat kraftigt över tid. Från 13
            procent år 2014 till 40 procent år 2019. Även för ansökningar
            om en ny period med ersättning har ökningen av andelen avslag
            varit mycket stor och gått från tre procent år 2014 till 17 procent
            år 2018. Som utredningen har konstaterat innebär stora variationer
            och en instabil tillämpning i sig problem för rättssäkerheten,
            förutsebarheten och tilliten till försäkringen. När tillämpningen
            varierar så mycket över tid utan att några större regel­ändringar
            har genomförts för sjukförsäkringen kan det skada rättssäkerheten
            över tid.
          </p>
          <p xml:id="i-XjhEzVjhNgRmSJrwGvEoKc">
            En granskning genomförd av Sveriges Television (SVT) har också
            visat att en hög andel av Försäkringskassans överklagade beslut
            om aktivitetsersättning ändras i dom­stol. Omkring 23 procent
            i hela landet och 50 procent vid Förvaltningsrätten i Linköping.
            I en vägledande dom från 2019 fastslog Högsta förvaltningsdomstolen
            hur arbetsförmågan hos personer med en funktionsnedsättning ska
            bedömas. Bara för att en person klarar en sysselsättning med mycket
            stöd och anpassningar innebär det inte att denne har arbets­förmåga,
            enligt domstolen. Det centrala är att en arbetsgivare är beredd
            att betala för insatsen och att bedömningen ska vara verklighetsbaserad.
            Trots det har flera personer efter detta blivit av med sin ersättning
            med motiveringen att de klarar daglig verksamhet. Vi menar att
            detta skadat förtroendet och rättssäkerheten vid bedömningen av
            aktivitets­ersättning.
          </p>
          <p xml:id="i-PRgzvAAfJLtw5oRASsoPua">
            Utöver detta finns det en övergripande problematik med signaler
            från den föregående regeringen att minska antalet personer som
            haft aktivitetsersättning, som uppenbart verkar ha lett till omotiverade
            avslag. En av orsakerna till att ansökningarna om aktivitets­ersättning
            ökat är en ökad psykisk ohälsa bland unga, så förebyggande arbete
            för att öka hälsan är viktiga åtgärder. Sverigedemokraterna anser
            därför att den nuvarande regeringen bör tillse att en utomstående
            granskning utreder var i styrningen det tidigare gått fel, för
            att kunna rätta till de misstag som tidigare begåtts. Felaktiga
            avslag drabbar människor mycket hårt och utsikterna att få ett
            arbete på arbetsmarknaden har varit näst intill obefintliga för
            många av dem som fått avslag.
          </p>
          <p xml:id="i-SNXsxUoWY7L8oHKfsiAUtL">
            Vi anser även att regeringen bör överväga att förtydliga i regleringsbrevet
            att åtgärder för att få ner antalet med aktivitetsersättning ska
            göras genom arbetslivsinriktade insatser, stärkt rehabilitering
            och mer förebyggande arbete för att främja psykisk hälsa. Antalet
            med aktivitetsersättning ska inte minskas genom orimliga inhumana
            utförsäkringar på det sätt som skett de senaste åren och som drabbat
            personer exempelvis med svåra funktionsnedsättningar.
          </p>
          <p xml:id="i-CvDRyiZKYwRhSXJjSQR9km">
            Vidare föreslås det i SOU 2021:69 att vid prövningen av rätten
            till aktivitetsersättning ska bedömningen av den försäkrades arbetsförmåga
            göras mot samma arbetsmarknads­begrepp som används vid prövning
            av rätten till sjukpenning.
          </p>
          <p xml:id="i-Gv3b8hGLZQPm2KHCCrrsBf">
            Det innebär att prövning av arbetsförmågan ska ske i enlighet
            med samma regelverk som regeringen föreslår för sjukpenningen
            i proposition 2020/21:171, där prövning av arbetsförmåga ska göras
            mot förvärvsarbete i en sådan angiven yrkesgrupp som inne­håller
            arbeten som är normalt förekommande på arbetsmarknaden eller mot
            något annat lämpligt arbete som är tillgängligt för den försäkrade.
            Sverigedemokraterna anser därför även att man snarast behöver
            påbörja arbetet med bedömningsgrunderna för aktivitets­ersättningen,
            i den riktning som föreslås i utredningen SOU 2021:69.
          </p>
          <head type="h2" xml:id="i-BaM1KzkeX3mHyi68QKq9FR">
            6.2 Underlätta studier med aktivitetsersättning (41–42)
          </head>
          <p xml:id="i-RdXKsDXGemsQ9AZmi1UU8f">
            För unga med nedsatt arbetsförmåga kan studier vara ett sätt
            att återgå till arbetslivet och det kan också vara viktigt för
            livskvaliteten och en meningsfull vardag. Det finns idag en möjlighet
            att prova på att studera i max sex månader. Det har dock upplevts
            som orättvist att samma gräns på sex månader gäller oavsett om
            det är heltidsstudier eller deltidsstudier. Utredningen SOU 2021:69
            föreslår därför att prövotiden för studier ska förlängas från
            sex månader till tolv månader, och att det sammanlagt ska gälla
            studier motsvarande heltid i max sex månader.
          </p>
          <p xml:id="i-JMpbTARdUB67gxk4ZSsudj">
            Samma utredning föreslår att det ska vara möjligt att ha aktivitetsersättningen
            partiellt vilandeförklarad under tid med studier. Aktivitetsersättningen
            ska, enligt utredningens förslag, förklaras vilande utifrån den
            omfattning som studierna bedrivs. Dock ska vilande ersättning
            gälla någon av nivåerna hel, tre fjärdedelar, halv eller en fjärdedel.
            Sverigedemokraterna föreslår därför att regeringen ska verka för
            att realisera utredningens förslag gällande rätt till studier
            vid aktivitetsersättning.
          </p>
        </div>
        <div type="motSignatures">
          <list>
            <item xml:id="i-LT2kyiKohzwRjrW4uVtYMh">
              Clara Aranda (SD)
            </item>
            <item xml:id="i-JrrvFYX4EL29bgVY6uetEe">
              Daniel Persson (SD)
            </item>
            <item xml:id="i-SGnF15ayMg38BALBPtSNqU">
              Julia Kronlid (SD)
            </item>
          </list>
        </div>
      </div>
    </body>
  </text>
</TEI>
