<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202324-SfU-02339">
  <teiHeader>
    <fileDesc>
      <titleStmt>
        <title>En fungerande sjukförsäkring</title>
        <author corresp="i-8voj19hLWTGJHkxNP79tRb">av Nooshi Dadgostar m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2023/24:2339 av Nooshi Dadgostar m.fl. (V)</title>
          <idno type="rdwebb">HB022339</idno>
          <rs type="number">2339</rs>
          <orgName type="comitteeAbbreviation">SfU</orgName>
          <ref type="dokument_url_text">https://data.riksdagen.se/dokument/HB022339/text</ref>
          <ref type="dokument_url_html">https://data.riksdagen.se/dokument/HB022339</ref>
          <ref type="dokumentstatus_url_xml">https://data.riksdagen.se/dokumentstatus/HB022339</ref>
          <ref type="pdf">https://data.riksdagen.se/fil/AC2F4A0B-24B8-4786-BF31-F89200775A50</ref>
          <ref type="docx">https://data.riksdagen.se/fil/A3D591D9-FE26-4449-8D37-1E684F375A15</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-8voj19hLWTGJHkxNP79tRb</idno>
            <name>Nooshi Dadgostar</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-Hn2xAAaqgQLyS3k5RBuXkb</idno>
            <name>Andrea Andersson Tay</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-TpcaF4RFviyytGA8rW5Jer</idno>
            <name>Samuel Gonzalez Westling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-QhdbBfCQXCqPEr4GTwvK8F</idno>
            <name>Tony Haddou</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-QrNvzg6SGj92wj2YY77ZNA</idno>
            <name>Isabell Mixter</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-EgXqeVnPhVAxu5tLpK9F8M</idno>
            <name>Vasiliki Tsouplaki</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-DthTyR9U9R8S6NVcPNcNQA</idno>
            <name>Ida Gabrielsson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-SuahFg16SBSNJjcmLji7z9" type="signed"/>
        <correspContext corresp="i-SuahFg16SBSNJjcmLji7z9">
          <note type="signatory" corresp="i-8voj19hLWTGJHkxNP79tRb"/>
          <note type="signatory" corresp="i-Hn2xAAaqgQLyS3k5RBuXkb"/>
          <note type="signatory" corresp="i-TpcaF4RFviyytGA8rW5Jer"/>
          <note type="signatory" corresp="i-QhdbBfCQXCqPEr4GTwvK8F"/>
          <note type="signatory" corresp="i-QrNvzg6SGj92wj2YY77ZNA"/>
          <note type="signatory" corresp="i-EgXqeVnPhVAxu5tLpK9F8M"/>
          <note type="signatory" corresp="i-DthTyR9U9R8S6NVcPNcNQA"/>
        </correspContext>
        <correspAction type="submitted" xml:id="i-J47v5FhHU49WzWbTkh3E6F">
          <date when="2023-10-05"/>
          <time when="12:33:21"/>
        </correspAction>
        <correspAction type="reviewed" xml:id="i-13vkzHorp7e6Hr3jmZ8Fcd">
          <date when="2023-10-05"/>
          <time when="19:03:36"/>
        </correspAction>
        <correspAction type="referred" xml:id="i-GQmZJrmrf2HsMStgbeu79h">
          <date when="2023-10-17"/>
        </correspAction>
        <correspAction type="assigned" xml:id="i-BtiUz71JgzvBEEPBUbAX7V">
          <date when="2024-04-25"/>
          <time when="16:03:07"/>
        </correspAction>
        <correspContext corresp="i-BtiUz71JgzvBEEPBUbAX7V">
          <ref type="assignedTo">Socialförsäkringsutskottet</ref>
        </correspContext>
        <correspAction type="behandlas_i" xml:id="i-RpQDzUn8X9vsiGJfZwrwuo"/>
        <correspContext corresp="i-RpQDzUn8X9vsiGJfZwrwuo">
          <ref type="uppgift">2023/24:AU3</ref>
          <ref type="ref_dok_id">HB01AU3</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">AU3</ref>
          <ref type="ref_dok_titel">Arbetsmarknadspolitik och arbetslöshetsförsäkringen</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-CpkM8LqGw9XinWBttJURP7"/>
        <correspContext corresp="i-CpkM8LqGw9XinWBttJURP7">
          <ref type="uppgift">2023/24:AU8</ref>
          <ref type="ref_dok_id">HB01AU8</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">AU8</ref>
          <ref type="ref_dok_titel">Arbetsmiljö och arbetstid</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-MgkxaTJsXHM12jqwnEmcxZ"/>
        <correspContext corresp="i-MgkxaTJsXHM12jqwnEmcxZ">
          <ref type="uppgift">2023/24:SfU1</ref>
          <ref type="ref_dok_id">HB01SfU1</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SfU1</ref>
          <ref type="ref_dok_titel">Utgiftsområde 10 Ekonomisk trygghet vid sjukdom och funktionsnedsättning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-VMbm2y5QxzFerXJhm2imYT"/>
        <correspContext corresp="i-VMbm2y5QxzFerXJhm2imYT">
          <ref type="uppgift">2023/24:SfU13</ref>
          <ref type="ref_dok_id">HB01SfU13</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SfU13</ref>
          <ref type="ref_dok_titel">Socialförsäkringsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2023/24:2339 av Nooshi Dadgostar m.fl. (V) En fungerande sjukförsäkring</div>
        <div type="motSubmissionInfo"/>
      </div>
      <div type="motBody">
        <div type="TOC" xml:id="i-4RKR5Vi9HadmRm68V5KW9b">
          <head>
            1 Innehållsförteckning
          </head>
          <list>
            <item style="indent-level: 1">
              1 Innehållsförteckning
            </item>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Inledning
            </item>
            <item style="indent-level: 2">
              3.1 Bakgrund
            </item>
            <item style="indent-level: 3">
              3.1.1 Alliansregeringens negativa arbetslinje
            </item>
            <item style="indent-level: 3">
              3.1.2 S‑MP‑regeringen genomförde vissa förbättringar
            </item>
            <item style="indent-level: 3">
              3.1.3 Tidöregeringen rullar tillbaka utredningen
            </item>
            <item style="indent-level: 1">
              4 Prevention
            </item>
            <item style="indent-level: 1">
              5 Ge upprättelse åt de utförsäkrade
            </item>
            <item style="indent-level: 1">
              6 Mål och ambitioner med sjukförsäkringen
            </item>
            <item style="indent-level: 1">
              7 Karensavdraget
            </item>
            <item style="indent-level: 1">
              8 Utredningar av sjukförsäkringspolitiken
            </item>
            <item style="indent-level: 2">
              8.1 Mer flexibel förläggning av arbetstiden vid deltidssjukskrivning
            </item>
            <item style="indent-level: 2">
              8.2 Villkoren för sjuk- och aktivitetsersättning
            </item>
            <item style="indent-level: 2">
              8.3 En utökad trygghetspension för den som blivit utsliten på
              jobbet
            </item>
            <item style="indent-level: 2">
              8.4 Preventionsersättning och rehabiliteringspenning
            </item>
            <item style="indent-level: 2">
              8.5 Bättre stöd i sjukskrivnings- och rehabiliteringsprocessen
            </item>
            <item style="indent-level: 2">
              8.6 Utbyte av medicinska uppgifter
            </item>
            <item style="indent-level: 2">
              8.7 Stöd till dem som utförsäkrats och uppbär försörjningsstöd
            </item>
            <item style="indent-level: 1">
              9 Rehabiliteringskedjan
            </item>
            <item style="indent-level: 1">
              10 Försäkrad i befintligt skick
            </item>
            <item style="indent-level: 1">
              11 Möjliggör för fler att omfattas av den sjukpenninggrundande
              inkomsten
            </item>
            <item style="indent-level: 1">
              12 Arbetsskadeförsäkringen
            </item>
            <item style="indent-level: 1">
              13 Stärk rätten att överklaga sjukförsäkringsärenden
            </item>
            <item style="indent-level: 1">
              14 Återbetalningsskyldighet vid felaktiga utbetalningar
            </item>
            <item style="indent-level: 1">
              15 Rätten att studera och pröva ett annat arbete
            </item>
            <item style="indent-level: 1">
              16 Arbetsgivarens ansvar att förebygga och rehabilitera
            </item>
            <item style="indent-level: 2">
              16.1 Behovet av en fungerande företagshälsovård
            </item>
            <item style="indent-level: 2">
              16.2 Möjligheter till vite och sanktioner mot arbetsgivare
            </item>
            <item style="indent-level: 2">
              16.3 Expertkonsultation vid återgång i arbete
            </item>
            <item style="indent-level: 2">
              16.4 Samlad kunskap om stöd för återgång i arbete
            </item>
            <item style="indent-level: 1">
              17 Försäkringskassans ansvar
            </item>
            <item style="indent-level: 2">
              17.1 Ge Försäkringskassan en samordningsskyldighet
            </item>
            <item style="indent-level: 2">
              17.2 Försäkringskassans samverkan med hälso- och sjukvården
            </item>
            <item style="indent-level: 1">
              18 Stärkta ekonomiska villkor
            </item>
            <item style="indent-level: 2">
              18.1 Höj taken och ersättningsnivåerna
            </item>
            <item style="indent-level: 2">
              18.2 Höj taket i sjukpenningen för arbetssökande
            </item>
            <item style="indent-level: 2">
              18.3 Avskaffa sjukpenningen på fortsättningsnivå
            </item>
            <item style="indent-level: 2">
              18.4 Sjukpenning i särskilda fall
            </item>
            <item style="indent-level: 2">
              18.5 Höj ersättningsnivån i sjuk- och aktivitetsersättningen
            </item>
            <item style="indent-level: 2">
              18.6 Justera kommunala avgifter
            </item>
          </list>
        </div>
        <div type="motProposal" subtype="förslag">
          <head xml:id="i-JEPbFKmJQvmHxUavUUFTbF">
            2 Förslag till riksdagsbeslut
          </head>
          <list>
            <item sortKey="Yrkande 1" xml:id="i-9Rz53gm4kAGXATfQXZP1WF">
              Riksdagen ställer sig bakom det som anförs i motionen om att
              regeringen bör tillsätta en kriskommission och tillkännager detta
              för regeringen.
            </item>
            <item sortKey="Yrkande 2" xml:id="i-9nH17VgVKJQgL7wxo4Aw9n">
              Riksdagen ställer sig bakom det som anförs i motionen om att
              regeringen bör återkomma med förslag om att ta fram ett syfte
              för sjukskrivnings- och rehabiliteringsprocessen med lydelsen
              ”att individen ska återfå arbetsförmåga och därmed kunna återgå
              i, eller kunna söka, arbete samt säkerställas ekonomisk trygghet
              under processen”, och detta tillkännager riksdagen för regeringen.
            </item>
            <item sortKey="Yrkande 3" xml:id="i-4jYTtVQr7rpnWYgcaVdZ7K">
              Riksdagen ställer sig bakom det som anförs i motionen om att
              regeringen bör återkomma med förslag om ändringar i målet för
              utgiftsområde 10 till ”att ge ekonomisk trygghet vid sjukdom och
              ett effektivt stöd för att individen ska återfå arbetsförmågan
              och återgå i arbete” och låta det vägleda Försäkringskassans regleringsbrev,
              och detta tillkännager riksdagen för regeringen.
            </item>
            <item sortKey="Yrkande 4" xml:id="i-HGC1xAJqnkR4gGgUSuQcFc">
              Riksdagen ställer sig bakom det som anförs i motionen om att
              regeringen bör återkomma med förslag om att avskaffa karensavdraget
              och att staten står för kostnaden och tillkännager detta för regeringen.
            </item>
            <item sortKey="Yrkande 5" xml:id="i-DZ3mVSKVbd2cdqZzJscCZP">
              Riksdagen ställer sig bakom det som anförs i motionen om att
              regeringen bör återkomma med förslag på mer flexibla regler avseende
              den möjliga omfattningen av en sjukskrivning och tillkännager
              detta för regeringen.
            </item>
            <item sortKey="Yrkande 6" xml:id="i-UwuwbFyLYiX5PFB2YhdwKu">
              Riksdagen ställer sig bakom det som anförs i motionen om att
              regeringen bör återkomma med förslag om att kravet för att beviljas
              sjukersättning bör baseras på de treårsperioder som löper mellan
              att rätten till ersättning prövas och tillkännager detta för regeringen.
            </item>
            <item sortKey="Yrkande 7" xml:id="i-EseQ6G6QDajWfeEQKVXkfk">
              Riksdagen ställer sig bakom det som anförs i motionen om att
              arbetsmarknadsbegreppet i sjuk- och aktivitetsersättningen bör
              ändras till det som används vid prövning av rätt till sjukpenning
              och tillkännager detta för regeringen.
            </item>
            <item sortKey="Yrkande 8" xml:id="i-3dZmzEqdyatpAokSV3bKHU">
              Riksdagen ställer sig bakom det som anförs i motionen om att
              regeringen bör återkomma med förslag om att förbättra sjuk- och
              aktivitetsersättningen utifrån förslagen i SOU 2021:69 och tillkännager
              detta för regeringen.
            </item>
            <item sortKey="Yrkande 9" xml:id="i-QGcVPvHcxhzvKTeQdKysjq">
              Riksdagen ställer sig bakom det som anförs i motionen om att
              regeringen bör utreda hur trygghetspensionen kan utökas så att
              fler av dem som slitit ut sig på jobbet omfattas och tillkännager
              detta för regeringen.
            </item>
            <item sortKey="Yrkande 10" xml:id="i-7SuXdVWdFQuMa8vckpEo4v">
              Riksdagen ställer sig bakom det som anförs i motionen om att
              regeringen bör återkomma med förslag baserade på betänkandet En
              sjukförsäkring med prevention, rehabilitering och trygghet (SOU
              2021:69) och tillkännager detta för regeringen.
            </item>
            <item sortKey="Yrkande 11" xml:id="i-VHuGzxyap9ioDfbQyJm68B">
              Riksdagen ställer sig bakom det som anförs i motionen om att
              regeringen bör ge Försäkringskassan i uppgift att inom ramen för
              sitt ansvar i 30 kap. SFB bistå försäkrade som är i behov av stöd
              i kontakter med andra aktörer i sjukskrivnings- och rehabiliteringsprocessen
              i enlighet med betänkandet Tillsammans för en välfungerande sjukskrivnings-
              och rehabiliteringsprocess (SOU 2020:24), och detta tillkännager
              riksdagen för regeringen.
            </item>
            <item sortKey="Yrkande 12" xml:id="i-TMy4QHY9NJJRgHh4Dvy892">
              Riksdagen ställer sig bakom det som anförs i motionen om att
              regeringen bör utreda hur hälso- och sjukvårdens lämnande av medicinska
              uppgifter inom ramen för sjukskrivnings- och rehabiliteringsprocessen
              kan underlättas och tillkännager detta för regeringen.
            </item>
            <item sortKey="Yrkande 13" xml:id="i-Faqk3ur64efqJa9eFyyQ1g">
              Riksdagen ställer sig bakom det som anförs i motionen om att
              regeringen bör tillsätta en utredning med uppdrag att se över
              hur de individer som har medicinska begränsningar, saknar sjukpenninggrundande
              inkomst och uppbär försörjningsstöd kan få stöd att kunna återgå
              i eller få arbete och tillkännager detta för regeringen.
            </item>
            <item sortKey="Yrkande 14" xml:id="i-Ccay12oJjhmA11QyHZoLtq">
              Riksdagen ställer sig bakom det som anförs i motionen om att
              avskaffa rehabiliteringskedjan till förmån för en återgång till
              steg-för-steg-modellen med nödvändiga ändringar och tillkännager
              detta för regeringen.
            </item>
            <item sortKey="Yrkande 15" xml:id="i-B6E3gK64iCWiv3So2QQ7sw">
              Riksdagen ställer sig bakom det som anförs i motionen om att
              regeringen bör återkomma med förslag om förändringar i sjukförsäkringen
              som gör det möjligt att bedöma arbetsförmågan hos den försäkrade
              utifrån dennes befintliga skick och tillkännager detta för regeringen.
            </item>
            <item sortKey="Yrkande 16" xml:id="i-EubfX4eEA1EGWWGGpS1Gpc">
              Riksdagen ställer sig bakom det som anförs i motionen om att
              regeringen bör återkomma med förslag om att förbättra systemet
              med sjukpenninggrundande inkomst utifrån förslagen i Ett trygghetssystem
              för alla – nytt regelverk för sjukpenninggrundande inkomst (SOU
              2023:30) och tillkännager detta för regeringen.
            </item>
            <item sortKey="Yrkande 17" xml:id="i-5nCkzkd2mgLo4r7TzEpX1D">
              Riksdagen ställer sig bakom det som anförs i motionen om att
              regeringen bör återkomma med förslag om att förbättra arbetsskadeförsäkringen
              utifrån förslagen i En ändamålsenlig arbetsskadeförsäkring – för
              bättre ekonomisk trygghet, kunskap och rättssäkerhet (SOU 2023:53)
              och tillkännager detta för regeringen.
            </item>
            <item sortKey="Yrkande 18" xml:id="i-HQ5n2GnbskF4cxWwzsBrRC">
              Riksdagen ställer sig bakom det som anförs i motionen om att
              regeringen bör återkomma med förslag om att stärka rätten till
              rättshjälp och tillkännager detta för regeringen.
            </item>
            <item sortKey="Yrkande 19" xml:id="i-vspCdUsPGD2dbmt3SK1Pi">
              Riksdagen ställer sig bakom det som anförs i motionen om att
              regeringen bör se över konsekvenserna av propositionen Snabbare
              och enklare verkställighet av myndighetsbeslut (2021/22:206) och
              återkomma med förslag om hur de problem som uppstått kan åtgärdas,
              och detta tillkännager riksdagen för regeringen.
            </item>
            <item sortKey="Yrkande 20" xml:id="i-BNH4526tm1KqQBs8rXPNgC">
              Riksdagen ställer sig bakom det som anförs i motionen om att
              regeringen bör återkomma med förslag om utvidgad rätt till studier
              under rehabiliteringen och tillkännager detta för regeringen.
            </item>
            <item sortKey="Yrkande 21" xml:id="i-8AieUtdapggJuUo5b1sCN7">
              Riksdagen ställer sig bakom det som anförs i motionen om att
              regeringen bör utreda hur återgången till arbete efter sjukskrivning
              kan underlättas genom anställningar med statligt stöd och tillkännager
              detta för regeringen.
            </item>
            <item sortKey="Yrkande 22" xml:id="i-FQhr31ndj76cEUbLh78HKy">
              Riksdagen ställer sig bakom det som anförs i motionen om att
              regeringen bör återkomma med förslag om att stärka arbetsgivarnas
              drivkrafter att hålla sjukfrånvaron nere och tillkännager detta
              för regeringen.
            </item>
            <item sortKey="Yrkande 23" xml:id="i-KaymE8qU7rfBrBhZ7DSpBj">
              Riksdagen ställer sig bakom det som anförs i motionen om att
              regeringen bör återkomma med förslag utifrån ISF:s granskning
              och tillkännager detta för regeringen.
            </item>
            <item sortKey="Yrkande 24" xml:id="i-EfS6EAw385jRsYv4UA2Yd6">
              Riksdagen ställer sig bakom det som anförs i motionen om att
              regeringen bör återkomma med förslag om att stärka arbetsgivarens
              skyldighet att konsultera en expertresurs vid återgång i arbete
              genom reglering i 30 kap. 6 § SFB enligt betänkandet Tillsammans
              för en välfungerande sjukskrivnings- och rehabiliteringsprocess
              (SOU 2020:24) och tillkännager detta för regeringen.
            </item>
            <item sortKey="Yrkande 25" xml:id="i-4uaNDV21UQUk2LutCcwNQB">
              Riksdagen ställer sig bakom det som anförs i motionen om att
              regeringen bör ge Myndigheten för arbetsmiljökunskap i uppdrag
              att samla in, sammanställa och sprida kunskap om arbetsplatsinriktat
              stöd för återgång i arbete och tillkännager detta för regeringen.
            </item>
            <item sortKey="Yrkande 26" xml:id="i-HFSsbyxTAdMskQgoQ9f8TT">
              Riksdagen ställer sig bakom det som anförs i motionen om att
              regeringen bör återkomma med förslag om att ändra Försäkringskassans
              samordningsansvar till en samordningsskyldighet och tillkännager
              detta för regeringen.
            </item>
            <item sortKey="Yrkande 27" xml:id="i-H3HaiBXk6eyQkMrkZDPJ3L">
              Riksdagen ställer sig bakom det som anförs i motionen om att
              regeringen bör återkomma med förslag om att behandlande läkares
              bedömningar och läkarintyg från denne ska uppvärderas och att
              samordningen mellan sjukvården och Försäkringskassan ska förstärkas
              och tillkännager detta för regeringen.
            </item>
            <item sortKey="Yrkande 28" xml:id="i-B6azHN9VBs2Q9xJf3zdTMf">
              Riksdagen ställer sig bakom det som anförs i motionen om att
              regeringen bör återkomma med förslag om att indexera tak och ersättningsnivåer
              i socialförsäkringen enligt beskrivningen i motionen fr.o.m. 2027
              och tillkännager detta för regeringen.
            </item>
            <item sortKey="Yrkande 29" xml:id="i-C7SHKFHaJLqV1aRBGCH5kV">
              Riksdagen ställer sig bakom det som anförs i motionen om att
              taken i sjukförsäkringen bör höjas 2024 så att 80 procent av löntagarna
              har inkomster under taket, och detta tillkännager riksdagen för
              regeringen.
            </item>
            <item sortKey="Yrkande 30" xml:id="i-8XRWVb4A7oruQ9dFgV5d7p">
              Riksdagen ställer sig bakom det som anförs i motionen om att
              regeringen bör återkomma med förslag om att höja taket i sjukpenningen
              för arbetssökande till 694 kronor per dag och inkomstindexera
              det och tillkännager detta för regeringen.
            </item>
            <item sortKey="Yrkande 31" xml:id="i-9WdkWdq1PmASd4QZP7ZwKD">
              Riksdagen ställer sig bakom det som anförs i motionen om att
              regeringen bör återkomma med förslag om att avskaffa bestämmelserna
              om sjukpenning på fortsättningsnivå så att den som har sjukpenning
              i över ett år fortsatt får 80 procent av SGI och tillkännager
              detta för regeringen.
            </item>
            <item sortKey="Yrkande 32" xml:id="i-FKFo5KoKKDgiFUcWQPx7tL">
              Riksdagen ställer sig bakom det som anförs i motionen om att
              regeringen bör se över och indexera nivåerna på sjukpenning i
              särskilda fall och tillkännager detta för regeringen.
            </item>
            <item sortKey="Yrkande 33" xml:id="i-B7jbxTBvwatttLbcy57f5k">
              Riksdagen ställer sig bakom det som anförs i motionen om att
              regeringen bör återkomma med förslag om att höja ersättningsnivån
              i sjuk- och aktivitetsersättningen till 80 procent av antagandeinkomsten
              och tillkännager detta för regeringen.
            </item>
            <item sortKey="Yrkande 34" xml:id="i-Dvx9CXgmyJviRE4Efuns8k">
              Riksdagen ställer sig bakom det som anförs i motionen om att
              regeringen bör återkomma med förslag om att höjd garantinivå i
              sjuk- och aktivitetsersättningen inte ska leda till höjda kommunala
              avgifter för den enskilde och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-UsdqJC9a84LsZkiMo8mrPp">
            3 Inledning
          </head>
          <p xml:id="i-HZth9gWz46SBnSSYUZfqZe">
            Alla kan bli sjuka. Alla har därför intresse av en bra sjukförsäkring.
            Den svenska sjuk­försäkringen bygger på att personer som drabbas
            av sjukdom som gör dem oförmögna att arbeta fortsatt kan ha en
            rimlig ekonomisk situation samt få stöd att komma tillbaka till
            arbete. Socialförsäkringen, och särskilt sjukförsäkringen, är
            central i jämlikhets­politiken. Den fördelar resurser mellan människor
            utifrån förmåga och efter behov samt mellan de olika livsfaser
            vi går igenom. Robusta generella trygghetssystem minskar också
            framväxten av privata försäkringsalternativ.
          </p>
          <p xml:id="i-6UZH8kNY1bJ2GhnyvoCMos">
            Coronapandemin har påmint oss om att vi alla kan bli sjuka och
            om vikten av system som ger ekonomisk trygghet vid sjukdom. Pandemin
            har också visat på de ödesdigra konsekvenser sjuknärvaro kan få
            och hur låga ersättningsnivåerna i sjukförsäkringen är. Dessa
            insikter har lett till tillfälliga satsningar på en förstärkt
            sjukförsäkring.
          </p>
          <p xml:id="i-SgazekVYAPQU3gQVw7Neks">
            För att sjukförsäkringen ska fungera måste den vara behovsstyrd.
            Under senare tid har andra ambitioner och målsättningar kommit
            att styra sjukförsäkringens funktion. Ambitionerna att minska
            statens kostnader för sjukförsäkringen har lett till att sjuka
            misstänkliggörs och att systemen stramats åt. I stället för att
            satsa på det förebyggande arbetet, ett mer hållbart arbetsliv
            och rehabilitering – vilket enligt en samlad forskarkår är det
            som behövs för att komma åt de ökande sjuktalen – har såväl borgerliga
            som socialdemokratiskt ledda regeringar riktat udden mot de sjuka.
            De återkommande vittnesmålen om hur uppenbart sjuka och arbetsoförmögna
            människor utförsäkras med de mest hårresande motiveringar kan
            inte längre anses utgöra enskilda fall. Det rör sig om allvarliga
            och strukturella systemfel som måste åtgärdas omedelbart. När
            människor tvingas ut i ett arbetsliv de inte klarar av, på en
            arbetsmarknad där de inte hittar någon plats – med fattigdom som
            följd – tvingas ytterligare kostnader på kommunerna, anhöriga
            och den närmsta familjen.
          </p>
          <p xml:id="i-PeEcJZG88kVxoHRXiPxXSb">
            Vänsterpartiet menar att detta är ovärdigt ett välfärdsland som
            Sverige. Det finns ingen motsättning mellan en robust sjukförsäkring
            som ger stöd och trygghet åt den som är sjuk och ett samhälle
            där människor mår bra, arbetar och bidrar till det gemensamma
            efter förmåga. Tvärtom är den trygghet som en fungerande sjukförsäkring
            ger en förutsättning för ett sådant samhälle. Därför behövs en
            ny sjukförsäkring som lever upp till de krav som vi alla bör kunna
            ställa på den.
          </p>
          <head type="h2" xml:id="i-KEiMA38ZcX1sUs5SXk99gB">
            3.1 Bakgrund
          </head>
          <p xml:id="i-SSjrYeq9hqBHeCGJhCzye5">
            Regelverken i sjukförsäkringen har utvecklats i olika riktningar
            utifrån sittande regerings prioriteringar. Kraftiga åtstramningar
            har följts av kraftiga reaktioner när effekterna har blivit allt
            mer tydliga.
          </p>
          <head type="h3" xml:id="i-CFqF87Bt6joD1ajFy36rgh">
            3.1.1 Alliansregeringens negativa arbetslinje
          </head>
          <p xml:id="i-KrnShUdLxyHUF2mAnE286D">
            Den borgerliga regering som styrde Sverige mellan 2006 och 2014
            försämrade sjuk­försäkringen drastiskt. Försämringarna motiverades
            med att man ville ”minska bidrags­beroendet” och ”minska utanförskapet”.
            Den negativa arbetslinje som alliansregeringen drev gick i huvudsak
            ut på att göra det svårare för alla som av olika skäl inte kunde
            arbeta, för att på så vis motivera dem till att arbeta.
          </p>
          <p xml:id="i-Xf9MysgFEL7LsGHQKQaGrY">
            År 2008 genomförde regeringen en sjukförsäkringsreform som bl.a.
            innebar att en s.k. rehabiliteringskedja med fasta tidsgränser
            för när arbetsförmågan skulle prövas infördes. Dessutom infördes
            en bortre tidsgräns i sjukförsäkringen, den s.k. stupstocken.
            Efter 2,5 år (914 dagar) skulle det inte finnas någon möjlighet
            att vara fortsatt sjuk­skriven, med begränsade undantag.
          </p>
          <p xml:id="i-XYiCiKbkY9Dbb1UBgazzU2">
            Reformen fick omfattande konsekvenser. Totalt blev omkring 100
            000 personer utförsäkrade, omkring 10 000 personer hann med att
            nå den bortre tidsgränsen två gånger, och läkare slog larm om
            att svårt sjuka inte fick sjukpenning.
          </p>
          <p xml:id="i-GQ4t12LaoCHh8QKhyNA8Mc">
            Den borgerliga regeringens argument om att sjukförsäkringen överutnyttjades
            motsades av en rad arbetslivsforskare. De slog bl.a. fast att
            85 procent av den ökande sjukfrånvaron berodde på att fler var
            sjukskrivna längre, snarare än att fler blev sjuk­skrivna. Detta
            förklarades med att systemen för rehabilitering på arbetsplatserna
            underminerats, bl.a. till följd av besparingarna inom företagshälsovården.
            År 1993 drogs de statliga stöden till företagshälsovården in.
            Dessutom hade möjligheten till lönesubven­tionerade anställningar
            för sjukskrivna anställda försvunnit några år tidigare. Under
            krisåren på 1990-talet drog arbetsgivarna ner på resurser som
            tidigare hade funnits för omställningslösningar. Sammantaget ledde
            dessa förändringar till att det blev svårare för sjukskrivna att
            komma tillbaka till arbetslivet och att de långa sjukskrivningarna
            ökade.
          </p>
          <p xml:id="i-EnK2sxSMixW8KqGhsx7Gzw">
            En annan förklaring till de ökade sjuktalen presenterades av
            Töres Theorell, professor vid Karolinska institutet. Han pekade
            på det allt mer slimmade arbetslivet, ett högre arbetstempo från
            början av 1990-talet och en bit in på 2000-talet i kombination
            med att vissa grupper fick försämrade möjligheter att påverka
            sin arbetssituation. Han nämnde särskilt kvinnor anställda i kommuner
            och landsting (numera regioner). I en artikel i Läkartidningen
            2011 slog han fast: ”Att bortse från förändringarna i arbets­miljön
            under 1990-talet som en viktig orsak till de ökade långtidssjukskrivningarna
            särskilt bland kvinnor anställda i kommuner och landsting måste
            anses vara ett stort misstag.”
          </p>
          <head type="h3" xml:id="i-Dy8jA9SFaaJyWy71BsAiFE">
            3.1.2 S‑MP‑regeringen genomförde vissa förbättringar
          </head>
          <p xml:id="i-Gsj81L2ZatBy1G5BgDtVN4">
            När S‑MP‑regeringen tillträdde 2014 lovade den att ta bort stupstocken.
            Löftet upp­fylldes tillsammans med Vänsterpartiet i december 2015.
            Det var ett viktigt steg i att återupp­rätta en anständig sjukförsäkring.
            Tyvärr var S‑MP‑regeringen ovillig att ta andra betydande steg.
            Rehabiliteringskedjan blev kvar och regeringens styrning av Försäkrings­kassan
            med kvantitativa mål fick svåra konsekvenser och mötte hård kritik.
          </p>
          <p xml:id="i-uiKFQR6zbMHSbLsqovyAz">
            Under hösten 2020 tog debatten om sjukförsäkringen fart på nytt.
            I oktober publi­cerades boken Avslagsmaskinen av Niklas Altermark.
            Boken beskriver hur sjukförsäk­ringen fallerat och hur Försäkringskassans
            bedömningar brister på många sätt, bl.a. till följd av regeringens
            styrning av myndigheten och framför allt införandet av kvantitativa
            mål i sjukförsäkringen. På debattsidor förde forskare, fackförbund,
            drabbade och andra debattörer fram sin kritik. Uppdrag granskning
            sände tre avsnitt där sjukförsäkringen granskades, med hård kritik
            som följd. Utvecklingen av sjukförsäk­ringen har också kritiserats
            av Riksrevisionen, Inspektionen för socialförsäkringen (ISF) och
            statliga utredningar.
          </p>
          <p xml:id="i-JxM15CxESvgxGecGPTMM9e">
            Kritikerna pekar bl.a. på hur regeringens styrning av Försäkringskassan
            har lett till strängare bedömningar, framför allt vid dag 180.
            Under hösten kom också siffror som visade att andelen som utförsäkrades
            vid dag 180 fyrdubblades mellan 2015 och 2020 och ökade från 29
            till 40 procent mellan 2019 och 2020. Ökningarna förklaras med
            att Försäkringskassan har infört vad de kallar för ”kvalitetssäkring”.
            Olika uppgifter angående hur många som utförsäkrats och nu lever
            på försörjningsstöd har också kommit fram. Enligt tidningen Arbetet
            var omkring 13 procent av de som fick ekono­miskt bistånd i augusti
            2020 samtidigt sjukskrivna av läkare, och borde alltså i stället
            få sjuk­penning. Det handlar om ca 18 000 människor. Enligt en
            debattartikel från 17 forskare som publicerades på DN Debatt rör
            det sig om över 22 000 personer. Enligt den nationella samordnaren
            för en välfungerande sjukskrivningsprocess rörde det sig om 27
            101 individer 2018. I den siffran inkluderades dock personer som
            väntade på beslut om sjukpenning eller hade otillräcklig sjukpenning.
            Samtidigt konstateras att det sannolikt rör sig om en underskattning
            och att det kan handla om dubbelt så många människor.
          </p>
          <p xml:id="i-NFkc4273q8YFVitgeeu7e4">
            Att personer som borde få ersättning via sjukförsäkringen tvingas
            att leva på försörjningsstöd innebär att kommuner tvingas att
            stå för kostnader som staten bör ta. När människor hamnar i fel
            system får de också fel sorts stöd. Förutsättningarna för att
            få ekonomiskt bistånd skiljer sig dramatiskt från förutsättningarna
            för att beviljas sjuk­penning. För att få ekonomiskt bistånd måste
            man ha gjort allt man kan för att försörja sig på annat sätt,
            exempelvis sälja tillgångar som bil och boende och göra sig av
            med alla besparingar samt aktivt söka arbete. Av dessa anledningar
            undviker många att söka försörjningsstöd, och lever i stället
            på en partner eller andra anhöriga. Dessa människor syns inte
            i denna statistik.
          </p>
          <p xml:id="i-8cbTKWzrHyVT66ufksyAKo">
            I slutet av mandatperioden la S‑MP‑regeringen fram flera förslag
            som förbättrade sjukförsäkringens regelverk och höjde flera ersättningsnivåer
            i den. Regeringen tillsatte också en rad utredningar i syfte att
            förbättra sjukförsäkringen ytterligare i slutet av sin regeringstid.
            Vänsterpartiet, fackföreningsrörelsen och flera andra debattörer
            och organisationer var avgörande för att få till dessa förändringar.
          </p>
          <p xml:id="i-ALpBk5oQ1D3fmP1cs4PUJs">
            Detta fick positiva effekter på bl.a. hur många som fick tillgång
            till sjukpenning, där både de initiala avslagen och avslagen vid
            dag 180 minskade markant mellan 2020 och 2021. Dessutom fick dubbelt
            så många över 60 år beviljad sjukersättning när den s.k. trygghetspensionen
            infördes i september 2022.
          </p>
          <head type="h3" xml:id="i-2xx8KJcn66VRDPueW8URj5">
            3.1.3 Tidöregeringen rullar tillbaka utredningen
          </head>
          <p xml:id="i-3hhMyqThKBFG3UU3Nw7EXu">
            Den högerkonservativa regering som tillträdde 2022 bygger på
            ett samarbete mellan delar av den forna Alliansen och Sverigedemokraterna,
            det organiserade kapitalets och den organiserade rasismens parlamentariska
            företrädare. Tidöavtalets skrivningar pekar fram mot en ekonomisk
            politik som liknar Alliansens negativa arbetslinje, men nu med
            etniska förtecken.
          </p>
          <p xml:id="i-5UvB67MBfP7QQFN31J7jxG">
            Alliansregeringen riktade sina attacker mot sjuka och arbetslösa.
            När sjukförsäkringen och a‑kassan skulle nedmonteras beskrevs
            dessa grupper som lata, simulanter och belastningar för samhället.
            Därmed blev nedskärningarna lättare att motivera. I Tidö­avtalet
            har utrikesfödda fått ta över rollen som grunden till Sveriges
            alla problem. Genom att utmåla dem som inte fötts här som ett
            hot och en belastning blir det lättare att villkora deras välfärd
            och rättigheter. Att montera ned trygghetssystemen, välfärden
            och rättighetsskydden är lättare att motivera om man pekar på
            vissa grupper och börjar där.
          </p>
          <p xml:id="i-GMyaV8pM7QPXXminF9TQz">
            Det är dock tydligt att det inte kommer att sluta där. SD och
            regeringen har redan lagt ned en utredning om att förstärka inkomsterna
            för personer med sjukersättning, begravt utredningen om karensavdraget
            i Regeringskansliet samt ändrat inriktning på den utredning som
            skulle se över de framsteg som gjordes i slutet av förra mandat­perioden
            och bytt utredare till en som förespråkar återinförande av stupstocken.
            Tidö­avtalets idéer om bidragstak och kvalificering in i välfärd
            kommer att drabba de som har det sämst ställt mycket hårt, och
            det är precis det som är meningen.
          </p>
          <p xml:id="i-X2wP3hR8sA73tukkGcmpAB">
            Bilden av Sverige som ett land med starka och robusta välfärdssystem
            lever kvar, men i realiteten har vi halkat efter. Vid en jämförelse
            med övriga europeiska länder av de samlade offentliga transfereringarna
            (utgifter för socialförsäkringen, arbetslöshets­ersättningen och
            det ekonomiska biståndet) i förhållande till BNP kommer Sverige
            på 18:e plats. Vänsterpartiet vill ändra på detta och lägger i
            denna motion förslag för en bättre sjukförsäkring.
          </p>
          <head type="h1" xml:id="i-7EezSVgECibqn6pR6gcX4a">
            4 Prevention
          </head>
          <p xml:id="i-JhPdhumC2NFs5n71CUEnJU">
            För att sjuktalen ska hållas låga behöver ohälsan i samhället
            kopplad till arbetslivet tryckas tillbaka. Det krävs ett preventivt
            holistiskt arbete för att minska riskerna för ohälsa och för att
            människor därmed hamnar i långa sjukskrivningsprocesser. Det finns
            i dag en rad sjukdomar relaterade till hur arbetslivet ser ut
            och utformas, och därför behöver reformer även på detta område
            ske. Vissa folkhälsosjukdomar, såsom hjärt-kärlsjukdomar och olika
            cancerformer, kommer delar av befolkningen att drabbas av. Hälso-
            och sjukvården behöver få möjlighet att rehabilitera patienter
            till ett fungerande liv innan en återgång till arbetslivet krävs.
            Här behöver insatser göras för att minska sjuktalen genom vård
            och rehabilitering, inte genom hårdare bedömningar av vem som
            är för sjuk för att arbeta.
          </p>
          <p xml:id="i-XboHYSnK3YVMbgPqZz7ZHk">
            Insatser behöver göras inom ytterligare områden. Det handlar
            om en förbättrad och mer hållbar arbetsmiljö, minskad stress,
            en bättre fungerande och mer förebyggande hälso- och sjukvård
            samt ett mer jämställt och jämlikt samhälle där ansvaret för hem­arbete
            och familj fördelas mer lika. Vänsterpartiets politik för alla
            dessa områden ryms inte i denna motion. Här beskriver vi de åtgärder
            som behövs inom sjukförsäkringen.
          </p>
          <head type="h1" xml:id="i-3kHD7jSp794NAxNi7kkHfJ">
            5 Ge upprättelse åt de utförsäkrade
          </head>
          <p xml:id="i-3ZCe54QYvEzM4ndrR8grUi">
            Vänsterpartiet anser att de som har drabbats av bristerna i sjukförsäkringen
            ska få upprättelse. Såväl alliansregeringens som den tidigare
            S‑MP‑regeringens hantering av sjukförsäkringen är ett oacceptabelt
            svek. För att ge upprättelse åt de drabbade bör därför en kriskommission
            tillsättas. Kriskommissionen ska se över Försäkringskassans arbete
            och styrning gällande sjukförsäkringen, ge upprättelse åt dem
            som drabbats av den myndighetsutövning som brustit och lämna förslag
            om förbättringar. Kriskommissionen ska
          </p>
          <list style="ul">
            <item xml:id="i-7XG9WG2L9gmwv2uGBeXM3x">
              utreda Försäkringskassans arbetssätt och lämna förslag om förändringar
              i myndighetens arbete och regeringens styrning av den
            </item>
            <item xml:id="i-2WwKNJmevsjt3growaREpw">
              ta in forskningsexpertisen på området samt inhämta information
              från arbets­marknadens parter och civilsamhället som organiserar
              de som själva drabbats
            </item>
            <item xml:id="i-2z6PApxSYfj61tf97efk7M">
              se över möjligheter till kompensation och återinträde i systemet
              för de som förlorat sin SGI p.g.a. generella brister i myndighetsutövningen
            </item>
            <item xml:id="i-3ego2Wc67usWFWFdroqVtZ">
              lämna förslag på hur SGI ska skyddas i framtiden kopplat till
              kraven på att stå till arbetsmarknadens förfogande
            </item>
            <item xml:id="i-XshfLLD3VaagzTZ41b3W69">
              se över utförsäkringarna och deras konsekvenser sedan försämringarna
              av sjuk­försäkringen som alliansregeringen genomförde 2008 samt
              ge upprättelse åt dem som drabbats och någon form av kompensation
              eller återinträde i systemet.
            </item>
          </list>
          <p xml:id="i-DoKZK2QPWY1NxhDmh7ZosZ">
            Regeringen bör tillsätta en kriskommission enligt beskrivningen
            ovan. Detta bör riksdagen ställa sig bakom och ge regeringen till
            känna.
          </p>
          <head type="h1" xml:id="i-BEPbwKPhgiQVC9KMR96QGh">
            6 Mål och ambitioner med sjukförsäkringen
          </head>
          <p xml:id="i-NMqomWfs6aV9zUymeTjD4s">
            För att sjukförsäkringen ska fungera som avsett måste den vara
            behovsstyrd. Sedan alltför lång tid tillbaka har andra ambitioner
            och målsättningar kommit att styra sjukförsäkringens funktion.
            För Vänsterpartiet är det sjukdomarna, utbrändheten och stressen
            som är problemet, inte sjukskrivningarna. När övriga partier vill
            pressa ner sjuktalen vill vi förbättra människors hälsa så att
            de inte behöver sjukskrivas.
          </p>
          <p xml:id="i-SBL9zTGojbh93SuDMYEK7V">
            Ambitionerna att minska statens kostnader för sjukförsäkringen
            har lett till att sjuka misstänkliggörs och att systemen stramats
            åt. I stället för att satsa på det förebyggande arbetet, ett mer
            hållbart arbetsliv och rehabilitering – vilket enligt forskarkåren
            är det som behövs för att hålla sjuktalen nere – har såväl borgerliga
            som socialdemokratiskt ledda regeringar riktat udden mot de sjuka.
          </p>
          <p xml:id="i-4MEH4BZgGpA2idvsDAWzHm">
            Pandemin visar också på det orimliga i det av riksdagen beslutade
            målet för politik­området och utgiftsområdet ”att frånvaron från
            arbete p.g.a. sjukdom ska ligga på en långsiktigt stabil och låg
            nivå”. Vänsterpartiet menar att det aldrig kan vara sjuk­försäk­ringens
            uppgift att kompensera för brister i arbetslivet, för pandemiutbrott
            eller andra faktorer som ligger utanför dess kontroll. Sjukförsäkringen
            ska ge ekonomisk trygghet till den som är för sjuk för att arbeta
            och möjligheter till rehabilitering för återgång i arbete. Den
            ska inte dölja brister i arbetslivet eller sjukdomsutbrott genom
            att neka människor den ersättning som de har rätt till.
          </p>
          <p xml:id="i-Mpt1cmjnWeFCUfZgtcTnQN">
            Den 27 april 2020 lämnade den nationella samordnaren för en välfungerande
            sjuk­skrivningsprocess slutbetänkandet Tillsammans för en välfungerande
            sjukskrivnings- och rehabiliteringsprocess (SOU 2020:24). I betänkandet
            föreslås bl.a. att ett tydligt gemensamt syfte med sjukskrivnings-
            och rehabiliteringsprocessen formuleras och görs vägledande för
            alla aktörer i processen. Ett sådant syfte skulle kunna bidra
            till en mer långsiktig styrning av sjukförsäkringen, där Försäkringskassan
            blir mindre känslig för olika regeringars varierande målsättningar.
            Betänkandets föreslagna syfte lyder ”att individen ska återfå
            arbetsförmåga och därmed kunna återgå i, eller kunna söka, arbete”.
            Vänsterpartiet anser att ett syfte bör tas fram enligt den nationella
            samordnarens förslag, men att det också bör innehålla en formulering
            om ekonomisk trygghet.
          </p>
          <p xml:id="i-T2GSuJzKNDYt4auDZWzf6c">
            Regeringen bör återkomma med förslag om att ta fram ett syfte
            för sjukskrivnings- och rehabiliteringsprocessen med lydelsen
            ”att individen ska återfå arbetsförmåga och därmed kunna återgå
            i, eller kunna söka, arbete samt säkerställas ekonomisk trygghet
            under processen”. Detta bör riksdagen ställa sig bakom och ge
            regeringen till känna.
          </p>
          <p xml:id="i-KmjdCjcTPUDQZsH86GjPer">
            Vänsterpartiet anser att målet för politikområdet och utgiftsområde
            10 ska ändras till ”att ge ekonomisk trygghet vid sjukdom och
            ett effektivt stöd för att individen ska återfå arbetsförmågan
            och återgå i arbete”. Målet och syftet ska vara vägledande för
            regeringens formuleringar i Försäkringskassans regleringsbrev
            som inte längre ska innehålla skrivningar om att hålla sjuktalen
            nere.
          </p>
          <p xml:id="i-7to4tSjoxjBp8YVh4KqTFb">
            Regeringen bör återkomma med förslag om ändringar i målet för
            utgiftsområde 10 till ”att ge ekonomisk trygghet vid sjukdom och
            ett effektivt stöd för att individen ska återfå arbetsförmågan
            och återgå i arbete” och låta det vägleda Försäkringskassans regleringsbrev.
            Detta bör riksdagen ställa sig bakom och ge regeringen till känna.
          </p>
          <head type="h1" xml:id="i-WKTkafVXKAMD9vrLUAnEmg">
            7 Karensavdraget
          </head>
          <p xml:id="i-DhdAgdytv5TB6Kcf9RTXYi">
            Vänsterpartiet vill slopa karensavdraget. Coronakrisen har visat
            hur skadligt det kan vara med sjuknärvaro, dvs. att arbetstagare
            känner sig tvingade att gå till jobbet trots att de inte är friska.
            Något vi egentligen vetat sedan länge. I rapporten Sjuk på jobbet
            – En rapport om sjuknärvaron bland Handels medlemmar (2023) som
            besvarades av 3 774 Handelsmedlemmar angav sju av tio att de någon
            gång under de senaste tolv månaderna gått till arbetet trots att
            de med tanke på hälsotillståndet borde ha låtit bli. Fyra av tio
            angav att de gick till jobbet sjuka för att de inte hade råd att
            vara sjukskrivna.
          </p>
          <p xml:id="i-5wr1yF4jBMeaavFE2cwkLY">
            När Kommunal gjorde en motsvarande undersökning bland sina medlemmar
            2015 svarade omkring 59 procent att de under det senaste året
            hade gått till jobbet minst en gång trots att de inte kände sig
            tillräckligt friska för att göra det och borde ha stannat hemma.
            Endast 7 procent rapporterade sjuknärvaro en enstaka gång det
            senaste året, medan ca 55 procent rapporterade att de gjort det
            vid två till fem tillfällen. Cirka 38 procent hade haft sjuknärvaro
            vid fler än fem tillfällen. Kommunals rapport visar också att
            sjuknärvaro är särskilt vanligt inom bl.a. äldreomsorg, förskola
            och skola. Den sjuk­närvaron riskerar inte bara att på sikt göra
            arbetstagaren mer sjuk utan riskerar också att öka sjukdomsrisken
            för vårdtagare och klienter inom äldreomsorgen och för barn i
            förskola och skola, något vi sett fått ödesdigra konsekvenser
            under corona­pandemin. En annan fråga i Kommunals enkät handlade
            om vilka motiv de sjuknärvarande hade för att arbeta trots sjukdom.
            Det vanligaste motivet, som 56 procent angav, var att de ville
            undvika karensavdrag. Gunnar Bergström, professor i arbetshälsovetenskap
            vid Högskolan i Gävle, menar att sjuknärvaro leder till en ökad
            risk för sjukskrivning. Enligt Bergström ökar risken för att i
            framtiden behöva sjuk- eller aktivitetsersättning redan vid en
            sjuknärvaro på två–tre gånger under ett år. För de som var sjuknärvarande
            fyra gånger eller mer ökade risken ännu mer jämfört med för dem
            som inte hade någon sjuknärvaro. Sjuknärvaro leder sannolikt även
            till ökade kostnader för arbetsgivarna. Enligt Bergström brukar
            uppskattningar av kostnader för sjuknärvaro visa att sjuk­närvaron
            är dyrare för arbetsgivare än sjukfrånvaron, även om det är svårt
            att beräkna eller bedöma.
          </p>
          <p xml:id="i-P6KnyB6QAkdWZs49vth6RN">
            Karensavdraget slår också hårt mot hushållens ekonomi. En undersköterska
            förlorar i genomsnitt närmare 6 000 kronor per år på karensavdraget.
            Regeringen tillsatte i mars 2022 en utredning för att se över
            karensavdraget och sjuklönen (dir. 2022:23). När den högerkonservativa
            regeringen tillträdde lade den ned utredningen och flyttade arbetet
            till Socialdepartementet där det kontrolleras hårdare. Chansen
            att den kommer att komma med några verkliga förbättringsförslag
            är därmed ytterst begränsad. Hos regerings­partierna finns förslag
            om att införa ytterligare karensavdrag och det är mer sannolikt
            att den typen av förslag kommer att presenteras.
          </p>
          <p xml:id="i-LKVJBivmATvreBmzfpg7zZ">
            Vänsterpartiet anser att karensavdraget bör avskaffas snarast
            möjligt.
          </p>
          <p xml:id="i-4eRHZaiqPDSdTiDkiRdDw9">
            Regeringen bör återkomma med förslag om att avskaffa karensavdraget
            och att staten står för kostnaden. Detta bör riksdagen ställa
            sig bakom och ge regeringen till känna.
          </p>
          <head type="h1" xml:id="i-3DxaVYp8nStPw43xCUfQ9P">
            8 Utredningar av sjukförsäkringspolitiken
          </head>
          <p xml:id="i-3wPnqqGNEJQTBZZEatALzJ">
            Sjukförsäkringen har utretts och granskats flitigt under de senaste
            åren. I april 2020 presenterades slutbetänkandet En trygg sjukförsäkring
            med människan i centrum – En sjukförsäkring anpassad efter individen
            (SOU 2020:26). Två delbetänkanden presen­terades tidigare under
            utredningen. Även regeringens nationella samordnare för en välfungerande
            sjukskrivningsprocess presenterade sitt slutbetänkande, Tillsammans
            för en välfungerande sjukskrivnings- och rehabiliteringsprocess
            (SOU 2020:24) i april 2020. I augusti 2021 presenterades slutbetänkandet
            En sjukförsäkring med prevention, rehabilitering och trygghet
            (SOU 2021:69) från utredningen om sjuk- och aktivitets­ersättningen
            samt förmåner vid rehabilitering. I juni 2023 presenterades slutbetänkandet
            Ett trygghetssystem för alla – nytt regelverk för sjukpenninggrundande
            inkomst (SOU 2023:30). I augusti 2023 presenterades Rätt förutsättningar
            för sjukskrivning (SOU 2023: 48) och i september 2023 presenterades
            slutbetänkandet En ändamålsenlig arbets­skadeförsäkring – för
            bättre ekonomisk trygghet, kunskap och rättssäkerhet (SOU 2023:53).
            Dessa utredningar presenterar flera förslag som skulle utveckla
            sjuk­försäkringen i rätt riktning, varav några har genomförts
            tack vare Vänsterpartiets krav. Vänsterpartiet hade dock i flera
            fall önskat mer kraftfulla insatser. Vår syn på några av de förslag
            som lagts fram av utredningarna presenteras nedan.
          </p>
          <p xml:id="i-KjDMmgqjd3mm9CxPyZR8NL">
            Det är också tydligt att utredningarna har begränsats av de direktiv
            de fått, vilket gjort att de inte kunnat adressera de viktigaste
            frågorna. Till exempel har de inte haft i uppdrag att se över
            rehabiliteringskedjan i sin helhet. Tydligast är det i utredningen
            En trygg sjukförsäkring med människan i centrum, där kritiken
            som utredningen presenterar mot sjukförsäkringen inte motsvaras
            av de föreslagna åtgärderna, av den enkla anledningen att utredningen
            inte kunnat lägga vissa förslag.
          </p>
          <head type="h2" xml:id="i-J3nHE4YA9ykFbY7s98gvy5">
            8.1 Mer flexibel förläggning av arbetstiden vid deltidssjukskrivning
          </head>
          <p xml:id="i-4vXQTtaFCQEVh8oQ5hxYSN">
            Vänsterpartiet menar att ersättning bör kunna ges i fler steg
            än dagens fyra. I dag kan ersättning ges för en nedsättning av
            arbetsförmåga på fyra nivåer: 25, 50, 75 eller 100 procent. Det
            är ett stelbent system, dåligt anpassat till verkligheten. Till
            exempel innebär det att den som arbetar 25 procent och känner
            att hen vill pröva att arbeta mer måste gå upp till minst 50 procent.
            Det kan vara ett för stort steg att klara utan att hälsan försämras,
            eller för stort för att hen alls ens ska våga ta det. Arbetsförmågan
            kan också variera från vecka till vecka eller från dag till dag
            under återgången från en sjukskrivning. Ett av förslagen från
            utredningen En trygg sjukförsäkring med människan i centrum, som
            nu också är genomfört, förbättrar situationen något men ytterligare
            flexibilitet vore välkommen.
          </p>
          <p xml:id="i-YW7bHUACLNhctLHBzoLPDJ">
            Genom fler nivåer med mindre avstånd individanpassas sjukförsäkringen
            och det blir lättare och mindre riskabelt att pröva att börja
            arbeta igen. Möjligheten till en mer flexibel ersättningsmodell
            som tar hänsyn till den över tid varierande arbetsförmågan bör
            undersökas.
          </p>
          <p xml:id="i-PHYz8wWxj3epBo1a3pcwGm">
            Regeringen bör återkomma med förslag på mer flexibla regler avseende
            den möjliga omfattningen av en sjukskrivning enligt beskrivningen
            ovan. Detta bör riksdagen ställa sig bakom och ge regeringen till
            känna.
          </p>
          <head type="h2" xml:id="i-DQJLLuuSFCvBuoiNHmyJkm">
            8.2 Villkoren för sjuk- och aktivitetsersättning
          </head>
          <p xml:id="i-UDutmUNF9vrrwqhe9A4ZhC">
            I betänkandet En sjukförsäkring med prevention, rehabilitering
            och trygghet (SOU 2021:69) från utredningen om sjuk- och aktivitetsersättningen
            samt förmåner vid rehabilitering (dir. 2020:100) konstateras att
            det blivit allt svårare att beviljas sjuk­ersättning. Sedan 2008
            har det skett en nedgång i antalet personer som får sjukersättning
            och den andel dessa utgör av personer i arbetsför ålder. Minskningen
            kan inte förklaras av förändringar i demografi, hälsotillstånd
            eller förhållanden på arbetsmarknaden. Nybeviljandet av sjukersättning
            minskade kraftigt efter 2015 och avslagsfrekvensen ökade från
            43 procent 2014 till 70 procent 2019. Utredningens slutsats är
            att den varierande tillämpningen i första hand beror på Försäkringskassans
            förändrade tillämp­ning av regelverket, med en skärpning av kraven
            för att få sjukersättning fr.o.m. 2015. Skärp­ningen 2015 beror
            sannolikt på det mål som regeringen formulerade i Försäkrings­kassans
            regleringsbrev. Utöver att Försäkringskassan skulle nå målet om
            9,0 sjukpenning­dagar per år till 2020 skulle antalet nybeviljade
            sjukersättningar inte överstiga 18 000 i genomsnitt per år under
            2016‑2020, ett mål som redan underskreds med råge 2015. Då beviljades
            runt 11 000 personer och 2016 endast 9 000 personer sjukersättning.
            År 2019 beviljades drygt 5 400 personer sjukersättning för första
            gången. Målet finns inte kvar i Försäkringskassans regleringsbrev
            sedan 2019.
          </p>
          <p xml:id="i-jFq6oBckRyDzPUCncATek">
            Kraven för att få sjukersättning – det som tidigare hette förtidspension
            – är i dag orimligt hårda. Efter de skärpningar som genomfördes
            av den borgerliga regeringen 2008 har Sverige numera de hårdaste
            kraven av alla OECD‑länder för att bevilja sjukersättning.
          </p>
          <p xml:id="i-2STuvtcYAezvwnbdky274v">
            Den tidsbegränsade sjukersättningen har avskaffats och kraven
            för att beviljas permanent sjukersättning har höjts. Nu krävs
            att arbetsförmågan bedöms vara nedsatt för all överskådlig framtid.
            Den sjuke måste därmed i princip kunna visa att arbetsförmågan
            är nedsatt permanent, något som naturligtvis är svårt även för
            många personer vars framtida möjligheter att återgå till arbete
            är mycket små. De hårda kraven och bristen på alternativ gör att
            människor som är för sjuka för att arbeta hänvisas till försörjningsstöd
            eller till att leva på sin partner. Det är en omänsklig ordning
            som måste åtgärdas.
          </p>
          <p xml:id="i-S32k4ME7gEadiQKwU4xpYq">
            Vänsterpartiet menar att regelverket för sjuk- och aktivitetsersättningen
            behöver reformeras. Det nuvarande systemet är inte värdigt ett
            välfärdsland som Sverige. Betänkandet En sjukförsäkring med prevention,
            rehabilitering och trygghet (SOU 2021:69) innehåller flera förslag
            som skulle utveckla regelverket i rätt riktning. Bland annat föreslås
            att ett nytt varaktighetsbegrepp ”överskådlig tid” ska ersätta
            kriteriet ”stadigvarande”. Vid bedömningen av om arbetsförmågan
            är nedsatt under överskådlig tid ska inte beaktas tid bortom den
            tidpunkt då sjukersättning som längst kan utbetalas.
          </p>
          <p xml:id="i-TpUwKbQnWct7cEWx1Hneum">
            Vänsterpartiet anser att förslaget är ett steg i rätt riktning,
            men precis som LO‑TCO Rättsskydd menar vi att kravet för att beviljas
            sjukersättning i stället bör baseras på de treårsperioder som
            löper mellan att rätten till ersättning prövas. Därmed skapas
            också en bättre koppling till systemet med sjukpenning.
          </p>
          <p xml:id="i-DfwDAW3W76YnG3f2g4eSW2">
            Regeringen bör återkomma med förslag om att kravet för att beviljas
            sjukersättning bör baseras på de treårsperioder som löper mellan
            att rätten till ersättning prövas. Detta bör riksdagen ställa
            sig bakom och ge regeringen till känna.
          </p>
          <p xml:id="i-DitY5jciou6Bcp2BA5Pq3P">
            Utredningen förslår också att vid prövning av rätten till sjuk-
            och aktivitetsersättning ska bedömningen av den försäkrades arbetsförmåga
            göras mot samma arbetsmarknads­begrepp som används vid prövning
            av rätt till sjukpenning. Det innebär att prövning av arbetsförmågan
            ska göras mot förvärvsarbete i en sådan angiven yrkesgrupp som
            innehåller arbeten som är normalt förekommande på arbetsmarknaden,
            eller mot något annat lämpligt arbete som är tillgängligt för
            den försäkrade.
          </p>
          <p xml:id="i-5R4fnfnncFQ2GAFQEu5WMj">
            Vänsterpartiet anser att det är av stor vikt att utredningens
            förslag genomförs för att sjuk- och aktivitetsersättningen ska
            leva upp till sitt syfte och garantera ekonomisk trygghet för
            den som inte kan arbeta till följd av sjukdom samt för att skapa
            en mer sammanhängande sjukförsäkring som använder samma begrepp.
          </p>
          <p xml:id="i-9KKMtni6rzEFcGGwXp2PgY">
            Arbetsmarknadsbegreppet i sjuk- och aktivitetsersättningen bör
            ändras till det som används vid prövning av rätt till sjukpenning.
            Detta bör riksdagen ställa sig bakom och ge regeringen till känna.
          </p>
          <p xml:id="i-Ec4MyxSQqHjS8VnAEVAqsE">
            I utredningens betänkande föreslås flera andra välkomna förslag,
            bl.a. att ett kodifierat beviskrav ska införas för prövningen
            av rätten till sjuk- och aktivitets­ersättning, att möjligheterna
            att arbeta, studera och ägna sig åt ideell verksamhet samtidigt
            som man uppbär sjuk- och aktivitetsersättning ska utökas samt
            att ett nytt arbetsmarknadspolitiskt ramprogram ska inrättas för
            försäkrade som beviljats aktivitetsersättning och som har behov
            av insatser från Arbetsförmedlingen i syfte att få eller återfå
            arbetsförmåga. Vänsterpartiet anser att dessa förslag skulle förbättra
            sjukförsäkringen och anser att de bör tas vidare.
          </p>
          <p xml:id="i-9u4c8R5NXw4avH9MNQ6UZ5">
            Regeringen bör återkomma med förslag om att förbättra sjuk- och
            aktivitets­ersättningen utifrån förslagen i SOU 2021:69. Detta
            bör riksdagen ställa sig bakom och ge regeringen till känna.
          </p>
          <head type="h2" xml:id="i-DpbjiDjGTWnPARCVwghMXB">
            8.3 En utökad trygghetspension för den som blivit utsliten på
            jobbet
          </head>
          <p xml:id="i-8okBKRhYU1QmSAy4LWJkBH">
            I januari 2023 höjdes pensionsåldern och därmed hamnade riktåldern
            för när man kan få ut garantipension, inkomstpensionstillägg och
            bostadstillägg på 66 år. Men inom flera LO‑yrken, som bl.a. vårdbiträde,
            kassapersonal, köksbiträde och lastbils- och buss­förare, orkar
            de anställda inte jobba så länge, utan där är den genomsnittliga
            pensions­åldern 64,2 år enligt Pensionsmyndigheten. I flera av
            dessa yrken är lönerna också såpass låga att många, trots att
            de jobbat ett långt arbetsliv, är beroende av just ovan nämnda
            ersättningar för att få ut en pension som det går att leva på.
            När pensionsåldern höjs utan att människor faktiskt orkar jobba
            så länge uppstår en situation där personer inom yrken med tuffa
            arbetsvillkor riskerar flera år av en väldigt låg pension om de
            inte orkar att arbeta fram till riktåldern.
          </p>
          <p xml:id="i-KFfGfSQ1NUehYgxbtD9vhQ">
            För att fler ska orka att jobba längre behöver arbetsmiljön och
            arbetsvillkoren förbättras. Tyvärr är det lite som tyder på att
            utvecklingen går åt rätt håll och att fler orkar arbeta längre
            i takt med att riktåldern för pensionen höjs. Tvärtom är det allt
            fler som uppger att de inte kommer att orka ända fram till pensionen;
            det visar Arbetsmiljö­verkets siffror. I rapporten Perspektiv
            på äldres arbetsmiljö som Arbetsmiljöverket tog fram 2022 var
            det 12 procent bland de sysselsatta i åldern 50‑64 som bedömde
            att de inte skulle orka att arbeta fram till pensionen. Det var
            en ökning med 4 procentenheter mellan 2011 och 2019. Det var vanligare
            att kvinnor uppgav att de inte skulle orka och personer som arbetar
            inom utbildning, vård och omsorg samt byggverksamhet var överrepresenterade.
            Den egna hälsan, förmågan och konkreta arbetsförhållanden angavs
            oftast som orsak. Förutom att arbetsmiljön behöver förbättras
            markant så att fler orkar ett helt arbetsliv utan att slita ut
            sig i förtid behöver system upprättas och utvecklas för att de
            som blir utslitna på jobbet får en dräglig inkomst de sista åren
            fram till pensionen.
          </p>
          <p xml:id="i-MPzvtVw5Vxg53bk2iYDvWi">
            I slutet av den förra mandatperioden togs steg i en sådan riktning
            tack vare Vänster­partiet. Då infördes trygghetspensionen, som
            innebär att kravet på omställning tas bort för den som är nära
            pensionsålder vid sjukskrivning. För den som är 60 år och ansöker
            om sjukersättning ska arbetsförmågan därmed endast prövas mot
            ett normalt före­kommande arbete som personen haft de senaste
            15 åren eller något annat lämpligt arbete som finns tillgängligt.
          </p>
          <p xml:id="i-RuAKH5v6rsWyv15uwpKfWs">
            Denna förändring innebär att många som slitit ut sig på jobbet
            får beviljad sjuk­ersättning och klarar sig ekonomiskt fram till
            pensionen utan att behöva belasta den framtida pensionen eller
            stå utan inkomst. Det är en bra och viktig reform. Under 2022
            var det 6 700 personer som nybeviljades sjukersättning, vilket
            var en ökning med 26 procent från 2021. Detta enligt statistik
            från Försäkringskassan. Men Vänsterpartiet anser att ytterligare
            steg bör tas inom socialförsäkringssystemet för att den som slitit
            ut sig i förväg ska ha en trygg ekonomisk situation fram till
            dess att det är dags att gå i pension.
          </p>
          <p xml:id="i-CJr9tERKJbR5QTHYb17vQA">
            Regeringen bör utreda hur trygghetspensionen kan utökas så att
            fler av dem som är i slutet av arbetslivet och som har slitit
            ut sig på jobbet omfattas. Detta bör riksdagen ställa sig bakom
            och ge regeringen till känna.
          </p>
          <head type="h2" xml:id="i-JZ6ma7YHj6He4EG3vCTi1i">
            8.4 Preventionsersättning och rehabiliteringspenning
          </head>
          <p xml:id="i-MJH9htRT1LLdALsdV4iQ67">
            I betänkandet En sjukförsäkring med prevention, rehabilitering
            och trygghet (SOU 2021:69) föreslås också förändringar avseende
            förmåner vid rehabilitering. Förmånen förebyggande sjukpenning
            föreslås ersättas med en ny förmån kallad preventionsersättning
            som ska bestå av preventionspenning, som beviljas en försäkrad
            för att ersätta inkomstförlust vid förebyggande behandling, och
            preventionsbidrag, som ersätter kostnaderna för behandlingen.
            Dagar med den nya förmånen preventions­ersättning ska inte räknas
            som dagar i sjukfall och därmed heller inte som dagar i rehabiliteringskedjan.
          </p>
          <p xml:id="i-QGt3GghdJKT8ovgd3CLM5P">
            Förändringar föreslås även i rehabiliteringspenningen så att
            den kan beviljas steglöst för inkomstförlust motsvarande den tidsåtgång
            som rehabiliteringen tar i anspråk. Utredningen föreslår också
            att dagar med rehabiliteringspenning ska ingå i rehabiliteringskedjan
            men att arbetsförmågan inte ska bedömas mot de fasta tids­gränserna
            i kedjan. Därmed kommer den försäkrades arbetsförmåga fortsatt
            bedömas mot nuvarande arbete så länge rehabilitering i syfte att
            återgå till det pågår. Slutligen föreslår utredningen att Försäkringskassan
            ska se till att den försäkrades behov av rehabilitering klarläggs
            snarast men senast dag 60 i sjukfallet. Vänsterpartiet välkomnar
            utredningens förslag och anser att regeringen snarast bör lägga
            dem på riksdagens bord.
          </p>
          <p xml:id="i-3aixGtJinAmU4E3Eda5yxK">
            Regeringen bör återkomma med förslag baserade på betänkandet
            En sjukförsäkring med prevention, rehabilitering och trygghet
            (SOU 2021:69). Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-U7aCgJa7WMCEusaSGdnro3">
            8.5 Bättre stöd i sjukskrivnings- och rehabiliteringsprocessen
          </head>
          <p xml:id="i-P3BUs8T9kZSHvNgmQgwq5v">
            Att genomgå en sjukskrivnings- och rehabiliteringsprocess medför
            krav på att själv administrera sin process. Individen ska bl.a.
            lämna relevant information samt efter bästa förmåga medverka i
            åtgärder som underlättar återgång i arbete. Det innebär att individen,
            för att processen ska fungera, behöver förmedla information mellan
            olika aktörer samt ansöka om förmåner i rätt tid och på rätt sätt.
          </p>
          <p xml:id="i-2k7x1E7ARnKf2V2qoSn8aV">
            Den som får rehabiliterande insatser samordnade av Försäkringskassan
            får stöd av Försäkringskassan i fråga om att överföra information
            mellan berörda aktörer. För den som inte har behov av att rehabiliterande
            insatser samordnas finns inget sådant stöd.
          </p>
          <p xml:id="i-EiDmdoybyKw4mDeS7y8oot">
            Konsekvenserna av att göra fel vid administration av sin sjukskrivning
            kan vara stora för dessa individer, varför ett sådant stöd bör
            införas. Stödet bör ges för förmedling av information och för
            att ansöka om förmåner i rätt tid och på rätt sätt till den individ
            som behöver det oavsett om individen har behov av att rehabiliterings­insatser
            samordnas eller inte.
          </p>
          <p xml:id="i-M6cFatZdMaW4519d4N5Bxz">
            Den nationella samordnaren för en välfungerande sjukskrivningsprocess
            rekom­menderar att Försäkringskassan ges i uppgift att, inom ramen
            för sitt ansvar enligt 30 kap. SFB, bistå försäkrade som är i
            behov av stöd i kontakter med andra aktörer i sjukskrivnings-
            och rehabiliteringsprocessen. Vänsterpartiet instämmer i den bedömningen.
          </p>
          <p xml:id="i-D6gHMhi2Z4yVev1jSbVBX3">
            Regeringen bör ge Försäkringskassan i uppgift att inom ramen
            för sitt ansvar enligt 30 kap. SFB bistå försäkrade som är i behov
            av stöd i kontakter med andra aktörer i sjukskrivnings- och rehabiliteringsprocessen
            i enlighet med betänkandet Tillsammans för en välfungerande sjukskrivnings-
            och rehabiliteringsprocess (SOU 2020:24). Detta bör riksdagen
            ställa sig bakom och ge regeringen till känna.
          </p>
          <head type="h2" xml:id="i-64nZpZiojgXr5tRAPXEx1L">
            8.6 Utbyte av medicinska uppgifter
          </head>
          <p xml:id="i-3sLHnEQy51SdvPcmLdYgVb">
            De aktörer som är ansvariga för rehabiliterings- och sjukskrivningsprocessen
            är beroende av medicinska uppgifter om individen för att genomföra
            sitt arbete. Att förse aktörerna med medicinska uppgifter tar
            stora resurser i anspråk från hälso- och sjukvården. Den enskilde
            riskerar att drabbas hårt när uppgifter inte kommer rätt aktör
            till del. Utbyte av medicinsk information är därmed viktigt i
            individärenden men också en fråga som ställer stora krav på samverkan
            och i vissa fall skapar problem i sam­verkan mellan aktörerna.
          </p>
          <p xml:id="i-KYj24svKxDLc7A6uURuxXa">
            Att lämna medicinska uppgifter kräver samverkan både för själva
            överföringen och för att komma överens om vilka uppgifter som
            ska lämnas. Eftersom det ofta handlar om känsliga uppgifter krävs
            noggranna avvägningar kring hur utbytet av dem ska regleras med
            hänsyn till den individuella integriteten. Den nationella samordnaren
            rekommenderar att frågan utreds. Vänsterpartiet delar den bedömningen.
          </p>
          <p xml:id="i-6CmayWmzYmSGruCohrVFNn">
            Regeringen bör utreda hur hälso- och sjukvårdens lämnande av
            medicinska uppgifter inom ramen för sjukskrivnings- och rehabiliteringsprocessen
            kan underlättas. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-NJHiVB5M9dctJVBbVuFYDV">
            8.7 Stöd till dem som utförsäkrats och uppbär försörjningsstöd
          </head>
          <p xml:id="i-TKphD6tz8amb3mXq7reHCj">
            Ett betydande antal människor som har utförsäkrats uppbär i dag
            försörjningsstöd, eftersom de saknar tillräcklig arbetsförmåga
            för att försörja sig genom arbete men i strid med läkarintyg har
            bedömts vara arbetsföra av Försäkringskassan. Hur många människor
            det handlar om är osäkert. Detta beskrivs närmare ovan.
          </p>
          <p xml:id="i-PmhTJbLJifd1j5aB1dN4Wd">
            Vänsterpartiet anser att en kriskommission ska tillsättas för
            att ge upprättelse åt dem som drabbats av bristerna i sjukförsäkringen.
            Utöver det menar vi, precis som den nationella samordnaren, att
            de individer som saknar arbetsförmåga p.g.a. sjukdom, och som
            uppbär försörjningsstöd, löper stor risk att inte få nödvändigt
            stöd för att kunna återgå i arbete. Ansvarsfördelning mellan socialtjänsten
            och Försäkringskassan riskerar att leda till att dessa individers
            behov av stöd för att kunna återgå i eller få arbete inte identifieras.
          </p>
          <p xml:id="i-2w4LpY27d7QbUNTrC3uuk4">
            Regeringen bör tillsätta en utredning med uppdrag att se över
            hur de individer som har medicinska begränsningar, saknar sjukpenninggrundande
            inkomst och uppbär försörjningsstöd kan få stöd för att kunna
            återgå i eller få arbete. Detta bör riksdagen ställa sig bakom
            och ge regeringen till känna.
          </p>
          <head type="h1" xml:id="i-AX6nvPqgbADrJrDBsvTucp">
            9 Rehabiliteringskedjan
          </head>
          <p xml:id="i-KiRZxtYV3ogkj958D6EjEa">
            Systemet med den s.k. rehabiliteringskedjan som infördes 2008
            innebär fasta tids­gränser vid prövning av rätten till sjukpenning.
            Efter 90 dagar ska Försäkringskassan beakta om den sjukskrivne
            kan försörja sig efter omplacering till något annat arbete hos
            arbetsgivaren. Tidigare gällde att efter 180 dagar skulle Försäkringskassan
            även beakta om personen kunde försörja sig själv genom förvärvsarbete
            som var normalt före­kom­mande på arbetsmarknaden eller något
            annat lämpligt arbete som var tillgängligt. I slutet av förra
            mandatperioden ändrades dock detta efter påtryckningar från Vänster­partiet.
            Nu gäller det i stället att den sjukskrivna ska prövas mot normalt
            förekommande arbete inom angiven yrkesgrupp där den försäkrade
            skulle klara av att arbeta. Dessutom har det införts en regel
            om att prövningen mot normalt förekommande arbete kan skjutas
            upp ett halvår om det finns skäl till detta. Försäkringskassans
            analyser visar att undantagsregeln som skjuter upp prövningen
            ledde till att avslagen minskade markant under 2021. Dock kvarstår
            mycket att göra för att individanpassa sjukförsäkringen och ge
            den sjukskrivna rätt förutsättningar att återgå i arbete i de
            fall det är möjligt.
          </p>
          <p xml:id="i-EvBJf1nQzjjEx1ewYgMfry">
            Som det nu är har de fasta tidsgränserna i rehabiliteringskedjan
            resulterat i att Försäkringskassan förlägger sina kontakter med
            den försäkrade utifrån dessa tids­gränser. Konsekvensen av detta
            är att handläggningen blir mindre närvarande och att hand­lägg­arna
            får en sämre helhetsbild av den försäkrades situation. I vissa
            fall kan också insatser försenas för att de planeras utifrån rehabiliteringskedjan
            och anpassas till en viss tids­gräns, trots att det funnits underlag
            för att genomföra insatsen långt tidigare.
          </p>
          <p xml:id="i-3RyubBzmZTCYxekt27dZZy">
            Att utsättas för återkommande prövningar av arbetsförmågan, med
            hotet om att utförsäkras hängande över sig, kan påverka hälsan
            och tillfrisknandet negativt, särskilt för personer med vissa
            sjukdomstillstånd. För den gruppen vore det värdefullt med en
            möjlighet att beviljas sjukpenning för längre perioder utan återkommande
            prövning av arbetsförmåga. Med en mer transparent och förutsägbar
            process där tidsgränserna blir mindre styrande och Försäkringskassans
            handläggare kan vara mer närvarande ökar också förtroendet för
            myndighetens arbete och acceptansen för de beslut som fattas.
          </p>
          <p xml:id="i-Nus2p7RdWvJMhABGAiqt5z">
            Vänsterpartiet anser att det nuvarande systemet med en rehabiliteringskedja
            bör slopas och i stället ersättas av en individanpassad modell
            som möjliggör för Försäkrings­kassans handläggare att vara närvarande
            under hela processen. Den steg-för-steg-modell som gällde innan
            den dåvarande borgerliga regeringen införde rehabiliteringskedjan
            2008 fungerade på många sätt väl. Modellen består av sju steg
            som på flera sätt liknar den nuvarande rehabiliteringskedjan,
            med den avgörande skillnaden att modellen inte innehåller några
            tidsgränser. Det är i stället handläggaren, i samråd med den sjukskrivne
            och oftast vårdgivaren, som avgör när det är dags att pröva nästa
            steg. På så vis möjlig­görs en mer individanpassad handläggning
            med bättre avvägda insatser. Både hand­läggare och den sjukskrivne
            får större ägandeskap och det finns utökade möjligheter för andra
            aktörer – vårdgivare såväl som fackliga representanter – att medverka
            i processen.
          </p>
          <p xml:id="i-8grcdV6gQigsCCqvBJciV6">
            Modellen möjliggör också att tidigt planera hur och när de olika
            stegen ska tas i ett tidigt skede av sjukskrivningen. På så vis
            ökar förutsägbarheten. Det sjunde steget i modellen innebär en
            prövning av ifall den sjukskrivnes sjukpenning borde bytas mot
            sjuk- eller aktivitetsersättning. Därigenom skapas en tydligare
            koppling till systemet med sjuk- och aktivitetsersättning. Vänsterpartiet
            anser att en återgång till den steg-för-steg-modell som gällde
            innan införandet av rehabiliteringskedjan vore en bra utveckling
            för sjukskrivningsprocessen. Inför en sådan återgång bör modellen
            utredas och analyseras utifrån dagens förutsättningar.
          </p>
          <p xml:id="i-HkK8AwTQaqZMv1kEC3QnmR">
            Flera förändringar som påverkar rehabiliteringskedjans funktion
            och hur de fasta tidsgränserna tillämpas har genomförts under
            den senaste tiden, och andra är på väg att genomföras. Vilka konsekvenser
            dessa förändringar får är alltjämt för tidigt att säga. Sommaren
            2022 tillsatte regeringen en utredning för att utvärdera dessa
            förändringar och vilken effekt de fått (dir. 2022:64). Utredningen
            fick nya direktiv och en ny utredare av den högerkonservativa
            regering som tillträdde 2022. Det finns stor risk att utredningen
            därför kommer att lämna förslag på försämringar av sjukförsäkringen
            i stället för att fortsätta arbetet med ytterligare förbättringar.
          </p>
          <p xml:id="i-YNW3sv5BEzFRnnWezJApCt">
            Regeringen bör återkomma med förslag om att avskaffa rehabiliteringskedjan
            till förmån för en återgång till steg-för-steg-modellen med nödvändiga
            ändringar. Detta bör riksdagen ställa sig bakom och ge regeringen
            till känna.
          </p>
          <head type="h1" xml:id="i-Hfmpbypp1noqFRkFRfvFkq">
            10 Försäkrad i befintligt skick
          </head>
          <p xml:id="i-HXnBdKELeKbjkbE8snFTGq">
            I dag utgår Försäkringskassan från en medicinsk bedömningsskala
            vid beslut om sjukskrivning, vilket gör att vissa aspekter missas
            eller glöms bort. En sjukförsäkring som ger trygghet måste anpassas
            utifrån individen. Det går inte att bedöma alla människor utifrån
            en och samma mall. Vänsterpartiet vill därför individanpassa sjukförsäkringen
            och bredda bedömningsgrunderna för rätten till sjukpenning och
            sjukersättning.
          </p>
          <p xml:id="i-XcjtGsjBXezJz3qf2XWZSv">
            Vänsterpartiet vill att fler bedömningsgrunder ska vägas in vid
            beslut om sjuk­penning och sjukersättning. Sedan förändringarna
            i sjukförsäkringen 2008 får Försäkringskassan inte längre ta individuell
            hänsyn till faktorer såsom ålder, kön och tidigare arbetslivserfarenhet
            vid bedömning av arbetsförmågan, detta trots att sådana faktorer
            kan göra att samma sjukdom får helt olika konsekvenser för olika
            människors möjligheter att försörja sig genom arbete.
          </p>
          <p xml:id="i-2EKAind8ha3NkKEAHQgQG7">
            En grundläggande princip inom det försäkringsrättsliga området
            är att den försäkrade är försäkrad i befintligt skick – en princip
            som slagits fast i flera tidigare utredningar (bl.a. SOU 2009:89
            och SOU 1995:49). Detta innebär att det är försäkringsfallets
            betydelse för den försäkrade som ska bedömas. En försäkrad som
            saknar möjligheterna att tillgodogöra sig högre utbildning och
            som skadar sin kropp påverkas av naturliga skäl mer än en försäkrad
            som kan ställa om genom att genomgå ytterligare utbildning.
          </p>
          <p xml:id="i-VQhiX8ZmJreo6GjwsdPG5N">
            Sjukförsäkringen saknade tidigare en spärr mot att försäkrade
            hänvisas till yrkes­grupper där avsaknaden av arbetsförmåga beror
            på den försäkrades befintliga skick. Att Försäkringskassan efter
            regeländringarna behöver hänvisa försäkrade till arbeten som den
            försäkrade skulle klara av att arbeta inom är en välkommen regel­ändring
            som Vänsterpartiet var med och drev igenom. Men mer kvarstår att
            göra för att denna grund­läggande princip ska upprätthållas.
          </p>
          <p xml:id="i-AceuULmmmWQBYAehAYnk8k">
            Analyser av den bestämmelse som gällde mellan 1997 och 2008 och
            som innebar att Försäkringskassan kunde ta hänsyn till andra faktorer
            – exempelvis i utredningen En trygg sjukförsäkring med människan
            i centrum (S 2018:05) – visar att den användes restriktivt för
            personer under 60 år. Vid en reform av sjukförsäkringen bör dessa
            analyser vägas in så att det ursprungliga syftet med bestämmelsen
            uppfylls.
          </p>
          <p xml:id="i-Erzbw92eEqUjJPrP25JSEx">
            Regeringen bör återkomma med förslag om förändringar i sjukförsäkringen
            som gör det möjligt att bedöma arbetsförmågan hos den försäkrade
            utifrån dennes befintliga skick. Detta bör riksdagen ställa sig
            bakom och ge regeringen till känna.
          </p>
          <head type="h1" xml:id="i-A2Ju2hKBAax7zvH9eFM3iC">
            11 Möjliggör för fler att omfattas av den sjukpenninggrundande
            inkomsten
          </head>
          <p xml:id="i-Gf49vzvCkuuAjmmSChvuU2">
            Ett stort problem har varit att sjuka fallit ur systemet för
            sjukpenninggrundande inkomst (SGI) då Försäkringskassan avslagit
            deras sjukansökan vid de olika stegen i rehabili­ter­ingskedjan.
            För att skydda sitt SGI var man tidigare tvungen att gå tillbaka
            till arbete på heltid eller ställa sig till arbetsmarknadens förfogande
            som aktivt arbetssökande på Arbetsförmedlingen redan den första
            vardagen efter att man tagit del av Försäkrings­kassans beslut.
            Siffror från Inspektionen för socialförsäkringen (ISF) visar att
            det 2015 var så många som 80 000 årligen som tappade sin sjuklönegrundande
            inkomst, delvis p.g.a. detta krav. Sedan den första november 2018
            finns ett rådrum på 25 dagar för att anmäla sig som arbetssökande
            på Arbetsförmedlingen. Men fortfarande kvarstår problematiken
            med att sjukskrivna bedöms som arbetsföra av Försäkringskassan
            men för sjuka för att arbeta av Arbetsförmedlingen, vilket leder
            till att människor förlorar sin ersättning och sin SGI när rådrummet
            på 25 dagar är passerat.
          </p>
          <p xml:id="i-4ZMTe7qkkUt1SUun34KZMe">
            I juni 2023 presenterades slutbetänkandet Ett trygghetssystem
            för alla – nytt regel­verk för sjukpenninggrundande inkomst (SOU
            2023:30) som fått i uppdrag att se över hur reglerna för SGI kan
            förbättras så att det blir lättare att kvalificera sig för sjuk­penninggrundande
            inkomst och inte lika stor risk att falla ur systemet.
          </p>
          <p xml:id="i-UwaPRV14wdDADHxWwhemmN">
            För att kvalificera sig för SGI enligt dagens regelverk ska inkomsten
            förväntas finnas under de kommande sex månaderna. Utredningens
            slutbetänkande föreslår att detta ändras så att SGI kan fastställas
            från historiska inkomster och aktuella inkomster. Utredningen
            föreslår att kvalifikationstiden för att komma in i systemet minskas
            till en månads arbete, under villkoret att det finns en minsta
            inkomst på 42,5 procent av pris­basbeloppet. Det innebär att t.ex.
            behovsanställda eller andra personer med oregel­bundna inkomster
            kommer att omfattas av SGI-systemet. Detta är rimligt, inte minst
            i och med att dessa personer har bidragit till försäkringen genom
            att betala in social­avgifter, och således borde de också omfattas
            om ett försäkringsfall inträffar.
          </p>
          <p xml:id="i-VuugsHvXn2wHCooummWKSh">
            Genom att systemet baseras på historiska inkomster borgar det
            för att den enskilde inte ska kunna förlora sin SGI från en dag
            till en annan. Om man saknar inkomst eller har en inkomst som
            inte berättigar till skyddad inkomst kommer SGI-nivån att minska
            över tid, då nivån räknas om månad för månad, men ingen faller
            ur från en dag till en annan, utan det finns en ramtid på 12 månader
            som SGI-nivån beräknas utifrån i utredningens förslag. Vidare
            föreslår utredningen att SGI:n ska vara fortsatt skyddad, bl.a.
            då den försäkrade får ersättningar från både socialförsäkringen
            och arbetslöshets­försäkringen.
          </p>
          <p xml:id="i-4kXovzApujepxLzwGshpjB">
            Vänsterpartiet menar att utredningens förslag skulle vara en
            stor förbättring mot tidigare konstruktion, framför allt genom
            att personer inte riskerar att falla ur systemet från en dag till
            en annan och genom att även personer med oregelbundna inkomster
            omfattas.
          </p>
          <p xml:id="i-HC2i1LPSZtbq32sdAe8bgd">
            Regeringen bör återkomma med förslag om att förbättra systemet
            med sjukpenning­grundande inkomst utifrån förslagen i Ett trygghetssystem
            för alla – nytt regelverk för sjukpenninggrundande inkomst (SOU
            2023:30). Detta bör riksdagen ställa sig bakom och ge regeringen
            till känna.
          </p>
          <head type="h1" xml:id="i-55ahgm28Z9FA7zsRYMSpQi">
            12 Arbetsskadeförsäkringen
          </head>
          <p xml:id="i-SEmcDCgXvKufpuUD9EKyqF">
            Arbetsskadeförsäkringen kan ge ersättning vid skador p.g.a. olycksfall
            eller sjukdom i arbetet. Den är inte en primär försäkring utan
            ett komplement till den ersättning som utgår från sjukförsäkringen.
            Ersättning kan också lämnas om en försäkrad byter till ett lägre
            betalt arbete eller går ner i arbetstid p.g.a. arbetsskadan. Arbetsskadeförsäkringen
            bygger på grundtanken att den som skadas av sitt arbete ska få
            full kompensation för den inkomstförlust som hen lider till följd
            av skadan.
          </p>
          <p xml:id="i-T5aUKEQDuKK1hAryxwmo7w">
            Vänsterpartiet anser att arbetsskadeförsäkringen ska vara trygg,
            rättssäker och jämställd. Den som skadar sig på jobbet ska ha
            rätt till stöd, hjälp och ersättning. Alla arbetstagare, oavsett
            kön och yrke, ska ges lika möjligheter att få skador erkända som
            arbetsskador. Så är det inte i dag. Regelverket har ändrats vid
            ett flertal tillfällen och blivit allt mer restriktivt. Som en
            följd av detta är det allt färre som får sina arbetsskador och
            arbetssjukdomar godkända, i synnerhet kvinnor.
          </p>
          <p xml:id="i-9CkFgGSM3wt9jmukLfwrnj">
            Enligt LO har huvudregeln numera blivit att en arbetsskadad arbetstagare
            inte får någon ersättning från försäkringen. De huvudsakliga skälen
            till detta är den s.k. bevis­regelns utformning samt det s.k.
            varaktighetskravet. Riskerna i arbetslivet har därmed lagts över
            på den enskilda arbetstagaren. Mellan 2005 och 2022 minskade antalet
            beviljade livräntor med 88 procent, från 7 282 beviljade ansökningar
            2005 till 894 ansökningar 2022. Som en effekt av detta har statens
            kostnader för arbetsskade­försäkringen minskat betydligt och i
            genomsnitt har försäkringen haft ett överskott på 1,8 miljarder
            kronor årligen sedan 2006.
          </p>
          <p xml:id="i-8Va2ubfmUkDJymNk1hLGN3">
            Att dramatiskt många färre får livränta är en besparing för staten
            som innebär att samhället glider undan från stöd och ansvar och
            övervältrar kostnader på utsatta enskilda. Det är ytterligare
            en orättvisa i ett arbetsliv där det redan finns stora klass­mässiga
            skillnader i risken för olyckor och utslitning.
          </p>
          <p xml:id="i-Aidn8TzsW4bdamV4JF2dxY">
            Därför välkomnar Vänsterpartiet de förslag som presenteras i
            slutbetänkandet En ändamålsenlig arbetsskadeförsäkring – för bättre
            ekonomisk trygghet, kunskap och rättssäkerhet (SOU 2023:53). Där
            konstateras att grundkraven för att över huvud taget få sin sak
            prövad är så stränga att många i dag inte ens kommer förbi dem.
            I dag måste den försäkrade göra minst en femtondels inkomstförlust
            som kan antas bestå minst ett år för att få sin arbetsskada prövad.
            Där föreslår utredningen att det ska räcka med en prognos om att
            skadan ska förväntas bestå i 180 dagar, men att det därtill läggs
            en karenstid på 180 dagar innan man kan få sin sak prövad. Utredningen
            föreslår därtill att kravet på att inkomstförlusten ska uppgå
            till minst en fjärdedels prisbasbelopp per år avskaffas. Den föreslår
            även en fast prövningstidpunkt, där Försäkringskassan ska utreda
            rätten till livränta för den som varit sjukskriven i mer än 550
            dagar eller som beviljas sjuk­ersättning. Vi menar att denna gräns
            skulle kunna tidigareläggas och att Försäkrings­kassan borde ha
            en skyldighet att börja utreda om det kan röra sig om en arbetsskada
            vid dag 90 om det finns indikationer från den försäkrade på att
            det kan röra sig om det.
          </p>
          <p xml:id="i-XjLxR1zWKa1kWunhVGXoHk">
            Därutöver gör utredningen ett förtydligande om att den försäkrade
            är försäkrad i befintligt skick. Detta är en viktig distinktion
            så att inte den som ådragit sig en arbets­skada ska nekas livränta
            p.g.a. att sjukdomar, anlag m.m. vägs in som konkur­rerande faktorer
            i prövningen. Det är också en viktig jämställdhetsaspekt, då det
            är vanligare för kvinnor att ha haft ersättning från sjukersättning
            för mer än en diagnos innan arbets­skadeprövningen. Dessutom föreslår
            de att undantaget för skador orsakade av smitta och skador orsakade
            av vissa psykosociala faktorer avskaffas. Även detta har en jämställdhetsaspekt
            då kvinnor utgör majoriteten när arbetsskadeprövningar görs i
            livränteärenden för sjukdomar till följd av psykosociala faktorer.
          </p>
          <p xml:id="i-3eeqn4VuWFBhznbKKRy2t3">
            Sammantaget uppskattar utredarna att antalet beviljade livräntor
            skulle öka från ca 780, dvs. Försäkringskassans prognos för inflöde
            2024, till ca 2 300. Det innebär en ökning med ca 1 500 nybeviljade
            livräntor. Där beror 1 200 bifall på ändrade grundkrav och resterande
            300 beror på effekten av de förändrade grundkraven i kombination
            med effekten som förtydligandet av befintligt skick samt avskaffandet
            av undantagen för vissa psykiska och psykosomatiska sjukdomar
            medför.
          </p>
          <p xml:id="i-EVwgFnL4m5hn4U22FHDy3H">
            Vänsterpartiet delar utredningens bedömning att förändringarna
            skulle innebära att fler kvalificerar sig för livränta och därmed
            får del av den försäkring de varit med och betalat in till.
          </p>
          <p xml:id="i-MMwa3tw5UeWMLuWQfJbJT8">
            Regeringen bör återkomma med förslag om att förbättra arbetsskadeförsäkringen
            utifrån förslagen i En ändamålsenlig arbetsskadeförsäkring – för
            bättre ekonomisk trygghet, kunskap och rättssäkerhet (SOU 2023:53).
            Detta bör riksdagen ställa sig bakom och ge regeringen till känna.
          </p>
          <head type="h1" xml:id="i-QbDJLCaB89vBpcANwm1NqD">
            13 Stärk rätten att överklaga sjukförsäkringsärenden
          </head>
          <p xml:id="i-UKjK1WqageUweb5f6XAfCd">
            Få personer har möjlighet att få ekonomiskt stöd – rättshjälp
            – för att överklaga beslut som rör sjukförsäkringsärenden, trots
            att detta ökar chansen för den enskilde att få rätt i sak. Sedan
            mitten av 1990-talet har endast omkring 100 personer fått ekonomiskt
            stöd för att överklaga beslut som rör socialförsäkringen. För
            många underlättar det och har stor betydelse att få kvalificerad
            juridisk hjälp i sina mål. Ett ökat antal rättsprocesser kopplade
            till socialförsäkringarna skulle sannolikt uppmärksamma ytterligare
            brister i systemet och leda till en rättsutveckling inom området.
          </p>
          <p xml:id="i-121UXBSiaWKLwg56BaeFtu">
            En anledning till att så få som ansöker får rätt till rättshjälp
            kan vara att inkomsttaket för att ta emot sådant stöd inte har
            räknats upp sedan 1999 och ligger på 260 000 kronor om året. Möjligheten
            att pröva sin sak rättsligt ökar chansen att fler som har rätt
            till t.ex. sjukpenning eller sjukersättning också får det. Vänsterpartiet
            menar därför att fler bör få möjlighet att driva sina mål rättsligt.
            Vi vill därför höja inkomsttaket för att kunna ta emot sådant
            stöd till 400 000 kronor per år. I vår budgetmotion för 2024 (2023/24:2385)
            avsätter vi resurser till ändamålet.
          </p>
          <p xml:id="i-VAwgTeHYeornEp3MzHGrMG">
            Regeringen bör återkomma med förslag om att stärka rätten till
            rättshjälp. Detta bör riksdagen ställa sig bakom och ge regeringen
            till känna.
          </p>
          <head type="h1" xml:id="i-5aUVyuJEZJ9Mi4YQCwH7z4">
            14 Återbetalningsskyldighet vid felaktiga utbetalningar
          </head>
          <p xml:id="i-9yfwdoAiAFfvGyBD7ZTjRn">
            Våren 2022 beslutade riksdagen enligt propositionen Snabbare
            och enklare verkställig­het av myndighetsbeslut (2021/22:206)
            att förvaltningsmyndigheters beslut som avser betalningsskyldighet
            ska vara direkt verkställbara. Därmed behöver myndigheterna inte
            längre ansöka om ett betalningsföreläggande eller föra talan vid
            en allmän domstol för att kunna vända sig till Kronofogdemyndigheten
            för verkställighet.
          </p>
          <p xml:id="i-K85L6ZiTkzvDWf37kDJCaW">
            Samtliga riksdagspartier stod bakom beslutet, men Vänsterpartiet
            lyfte i ett gemen­samt yttrande med Centerpartiet och Liberalerna
            risker med förslaget och skrev att vi kommer ”att bevaka dessa
            frågor och återkommer med förslag i andra sammanhang om det finns
            skäl för det.” Beslutet har redan fått olyckliga effekter då personer
            som fått felaktiga utbetalningar till följd av mindre oavsiktliga
            fel eller p.g.a. misstag från den utbetalande myndigheten blivit
            återbetalningsskyldiga. Att överklaga denna typ av beslut är betydligt
            svårare än det var enligt den tidigare ordningen.
          </p>
          <p xml:id="i-8j93UPCsAvAbgr3vSVWPN3">
            Vänsterpartiet anser att detta problem bör åtgärdas snarast.
            Ambitionerna att stoppa fusk kan inte få gå ut över de som sköter
            sig eller gör mindre misstag.
          </p>
          <p xml:id="i-Fb4ujfsrz7qouCA9ry9gff">
            Regeringen bör se över konsekvenserna av propositionen Snabbare
            och enklare verkställighet av myndighetsbeslut (2021/22:206) och
            återkomma med förslag om hur de problem som uppstått kan åtgärdas.
            Detta bör riksdagen ställa sig bakom och ge regeringen till känna.
          </p>
          <head type="h1" xml:id="i-Ax5txStz8K6jrysHyakE88">
            15 Rätten att studera och pröva ett annat arbete
          </head>
          <p xml:id="i-LzYgM6JtiFPiJiGCjj1yPb">
            Tjänstemännens centralorganisation (TCO) visar i rapporten Studier
            – en väg från sjukskrivning till arbete både att det finns en
            stark efterfrågan på ökade möjligheter att pröva på studier under
            sjukskrivning bland långtidssjukskrivna tjänstemän och att det
            finns brister i nuvarande regelverk. Enligt TCO bedömer många
            tjänstemän att en ökad möjlighet att pröva sin studieförmåga kan
            förkorta deras sjukskrivning. Tjänstemän som sjukskrivits p.g.a.
            psykisk ohälsa bedömer även i högre utsträckning än de som sjuk­skrivits
            av andra orsaker att ökade möjligheter att pröva studier under
            sjukskrivningen kan hjälpa dem tillbaka till ett arbete där de
            kan ta till vara sin kompetens och erfarenhet.
          </p>
          <p xml:id="i-Y79cXxcXMCQt9aoCnmJSsm">
            Det är redan i dag möjligt för sjukskrivna att studera med rehabiliteringspenning,
            men möjligheten är begränsad. Studierna får exempelvis inte vara
            en avslutning av tidigare utbildning eller början på en längre
            utbildning. TCO föreslår därför en utvidgning av nuvarande regelverk
            så att sjukskrivna som saknar arbetsförmåga för arbete inom sitt
            kompetensområde får möjlighet att studera i omställningssyfte
            med rehabiliteringspenning i högst 40 veckor. De föreslår också
            att sjukskrivna ska få möjlighet att studera även då studierna
            är en fortsättning på eller en avslutning av en tidigare eftergymnasial
            utbildning eller en början på en eftergymnasial utbildning som
            är längre än 40 veckor.
          </p>
          <p xml:id="i-ARHo5cA2ALzeoabHb3n2oN">
            Vänsterpartiet delar TCO:s bedömning att en ökad rätt att studera
            under rehabili­teringen kan underlätta återgången till arbete
            och vara positiv för den sjukskrivna. Det kan också underlätta
            ett karriärbyte som möjliggör ett längre och rikare arbetsliv.
          </p>
          <p xml:id="i-Qeue37CQYVkhLdhinSHB28">
            Regeringen bör återkomma med förslag om en utvidgad rätt till
            studier under rehabiliteringen. Detta bör riksdagen ställa sig
            bakom och ge regeringen till känna.
          </p>
          <p xml:id="i-RkZM8EkQ697ecV7967ua9B">
            Möjligheterna att pröva ett nytt arbete för att komma ur en sjukskrivning
            bör också utökas. I dag finns det begränsade möjligheter att prova
            ett nytt arbete som subventioneras genom s.k. nystartsjobb. Det
            kräver att man är arbetslös. Arbetsgivare kan vara ovilliga att
            anställa en person som kommer direkt från en sjukskrivning. Om
            anställningen är subventionerad till en början skulle det kunna
            minska den oviljan. Ett alternativ är att se över möjligheten
            att prova på arbete med bibehållen sjukpenning eller införa en
            särskild ersättning i sjukförsäkringen för att pröva ett arbete
            under sjukskrivningen.
          </p>
          <p xml:id="i-HzwwdyzQJuAgfvqZwThTjT">
            Regeringen bör utreda hur återgången till arbete efter en sjukskrivning
            kan under­lättas genom anställningar med statligt stöd enligt
            ovan. Detta bör riksdagen ställa sig bakom och ge regeringen till
            känna.
          </p>
          <head type="h1" xml:id="i-4Zh2Ee6YaeQ2EHEdbogdA4">
            16 Arbetsgivarens ansvar att förebygga och rehabilitera
          </head>
          <p xml:id="i-LEr5QXwcy9TixHms1q9iTE">
            Arbetsgivaren har en nyckelroll både i att förhindra att anställda
            blir sjuka och tvingas till sjukskrivning och i rehabiliteringen
            och återgången till arbete. Det är från arbetet man sjukskrivs
            och till arbetet man ska rehabiliteras.
          </p>
          <p xml:id="i-Br2RMpeHQGrje445cSL4oj">
            Enligt socialförsäkringsbalken, arbetsmiljölagen och lagen om
            anställningsskydd är arbetsgivaren skyldig att vidta omfattande
            åtgärder för att rehabilitera anställda som förlorat arbetsförmågan
            p.g.a. sjukdom. Dessa bestämmelser efterlevs generellt brist­fälligt
            ute på de enskilda arbetsplatserna. En av förklaringarna är att
            arbetsgivare saknar tydliga drivkrafter för att agera för att
            hålla nere sjukfrånvaron eftersom de inte bär några direkta kostnader
            för långtidssjukfrånvaro. Arbetsgivarnas bristande incitament
            för att motverka sjukskrivningar har slagits fast i ESO-rapporten
            Sjukskrivningarnas anatomi (2016:2) och en OECD-rapport från 2009.
          </p>
          <p xml:id="i-SesPoBoyg3iAcxhQ7JeSfh">
            Regeringen bör återkomma med förslag om att stärka arbetsgivarnas
            drivkrafter för att hålla sjukfrånvaron nere. Detta bör riksdagen
            ställa sig bakom och ge regeringen till känna.
          </p>
          <head type="h2" xml:id="i-BQcJouovSmTMLNNRRf1EfM">
            16.1 Behovet av en fungerande företagshälsovård
          </head>
          <p xml:id="i-WUhwXsKYLBSo1L3M5waT95">
            Företagshälsovården är en viktig aktör i välfärdssamhället, till
            nytta för såväl arbets­givare som arbetstagare. Företagshälsovården
            ska bidra till att förebygga ohälsa, främja hälsa samt skapa goda
            och säkra arbetsplatser där de anställda inte riskerar att skadas
            eller bli sjuka. Företagshälsovården kan bidra med kunskap och
            kompetens i alla de frågor som uppstår i relationen mellan arbete
            och människors behov, hälsa och livs­kvalitet. Företagshälsovården
            har således en viktig uppgift, inte minst när det gäller att minska
            antalet sjukskrivningar. På så sätt är en satsning på kvalitetssäkrad
            företags­hälsovård som alla arbetstagare har tillgång till en
            investering som kan ge en positiv utdelning också statsfinansiellt.
            Vänsterpartiets politik avseende företagshälsovård utvecklas ytterligare
            i vår motion Arbetsmiljö och arbetstid (2023/24:77).
          </p>
          <head type="h2" xml:id="i-ALQj6yYNTXhGxrNwgK9y19">
            16.2 Möjligheter till vite och sanktioner mot arbetsgivare
          </head>
          <p xml:id="i-2y5wtTBnT7g7j6oSSS3Q8d">
            Den första juli 2018 trädde nya regler i kraft gällande arbetsgivarens
            ansvar för rehabilitering. Reglerna innebär att arbetsgivaren
            måste upprätta en plan för återgång i arbete inom 30 dagar för
            en anställd som kan antas ha en helt eller delvis nedsatt arbets­förmåga
            under minst 60 dagar. En plan behöver inte upprättas om det klart
            framgår att den försäkrade inte kan återgå till arbetet eller
            om arbetstagaren kan återgå i arbete utan några särskilda insatser.
            Planen ska så långt som möjligt upprättas tillsammans med den
            försäkrade och det är arbetsgivarens ansvar att den följs och
            vid behov uppdateras. Arbetsgivare som inte uppfyller sina skyldigheter
            och krav kan drabbas av sanktioner. Arbetsmiljöverket kan som
            tillsynsmyndighet besluta om ett föreläggande eller ett förbud
            mot den skyddsansvarige.
          </p>
          <p xml:id="i-AcwghbGnXjGEK8LBBWtm7e">
            Den nationella samordnaren för en välfungerande sjukskrivningsprocess
            har genomfört en avgränsad granskning av lagändringen. I betänkandet
            Tillsammans för en välfungerande sjukskrivnings- och rehabiliteringsprocess
            (SOU 2020:24) beskriver samordnaren några brister i den nuvarande
            ordningen. Bland annat är det ett problem att Försäkringskassan
            inte kan begära ut en arbetsgivares plan för återgång i arbete
            endast i syfte att utöva tillsyn. Enligt nuvarande regelverk får
            myndigheten endast begära ut den som underlag till handläggning
            av den enskildes ersättning. Det finns också brister i den blankett
            som Försäkringskassan tagit fram tillsammans med arbetsgivarorganisationer
            och otydligheter kring krav på att använda denna blankett, som
            snarare är att betrakta som ett stöd.
          </p>
          <p xml:id="i-9H9rq65Z8oEwtAJ2YCfBVE">
            Samordnaren konstaterar slutligen att det inte går att dra några
            långtgående slutsatser av granskningen. Inspektionen för socialförsäkringen
            (ISF) presenterade resultaten av en mer omfattande granskning
            i november 2021 i rapporten Förstärkt rehabilitering för återgång
            i arbete (2021:9). ISF landar i slutsatsen att reformen inte har
            blivit genomförd på det sätt som regeringen tänkt. Det beror både
            på att arbetsgivare och Försäkrings­kassan inte har tagit sitt
            ansvar och på att det finns brister i hur regeringen utformade
            reformen. ISF rekommenderar regeringen att ta fortsatta initiativ
            för att se till att arbetsgivare tar sitt rehabiliteringsansvar,
            ser över bidraget till arbetsgivare för att köpa arbetsplatsinriktat
            rehabiliteringsstöd samt utreder hur Försäkringskassans tillsyns­ansvar
            bör vara utformat. Vänsterpartiet anser att regeringen bör fortsätta
            reformarbetet utifrån ISF:s rekommendationer.
          </p>
          <p xml:id="i-2VRcj3MqGd7bpvNXHAhnF5">
            Regeringen bör återkomma med förslag utifrån ISF:s granskning.
            Detta bör riks­dagen ställa sig bakom och ge regeringen till känna.
          </p>
          <head type="h2" xml:id="i-Xkx9hLtYxkHCABkavx4rbP">
            16.3 Expertkonsultation vid återgång i arbete
          </head>
          <p xml:id="i-Ga7GH5yftbwYn3khQVcGnb">
            I sitt betänkande Tillsammans för en välfungerande sjukskrivnings-
            och rehabiliterings­process (SOU 2020:24) gör den nationella samordnaren
            för en välfungerande sjukskriv­ningsprocess bedömningen att det
            arbetsplatsinriktade stödet för återgång i arbete behöver stärkas.
            Samordnaren konstaterar att mellan 16 och 35 procent av sjukskrivna
            individer med en anställning bedöms få otillräckligt arbetsplatsinriktat
            stöd.
          </p>
          <p xml:id="i-SayHu6sVvH1rTtCxgiXVc7">
            Arbetsgivare har ansvaret för arbetsplatsinriktat stöd för återgång
            i arbete och ska ta hjälp av företagshälsovård eller någon annan
            expertresurs i de fall då den egna kompe­ten­sen är otillräcklig.
            Internationella och nationella kunskapsöversikter betonar bety­del­sen
            av arbetsplatsinriktat stöd för återgång i arbete och för en kortare
            sjukfrånvaro.
          </p>
          <p xml:id="i-3Xcz3Ytkh9pFMQpWSaNEY9">
            Samordnaren rekommenderar mot den bakgrunden att arbetsgivaren,
            när en plan för återgång i arbete tas fram, ska konsultera en
            expertresurs inom områdena arbetsmiljö och rehabilitering som
            stöd i en kvalificerad bedömning av vilka insatser som behöver
            genomföras på arbetsplatsen för att ge individen stöd att återgå
            i arbete. Arbetsgivarens skyldighet att konsultera en expertresurs
            bör regleras i 30 kap. 6 § SFB. Genom ökade krav på konsultation
            av en expert förväntas fler stödjande insatser utformas med utgångspunkt
            i kunskap och erfarenhet. Vänsterpartiet instämmer i den nationella
            samordnarens bedömning.
          </p>
          <p xml:id="i-RX62bgNmj5tGvA1CrD2p98">
            Regeringen bör återkomma med förslag om att stärka arbetsgivarens
            skyldighet att konsultera en expertresurs vid återgång i arbete
            genom reglering i 30 kap. 6 § SFB enligt betänkandet Tillsammans
            för en välfungerande sjukskrivnings- och rehabili­teringsprocess
            (SOU 2020:24). Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-6TsRGCVbRq2q5BKdUhHBrA">
            16.4 Samlad kunskap om stöd för återgång i arbete
          </head>
          <p xml:id="i-FeMSS8NJzV6rwN3fLH1ucR">
            Kunskap om vilka insatser och vilket stöd som har bäst effekt
            för återgång i arbete är centralt för en effektiv utformning av
            arbetsplatsinriktat stöd till individen. Den nationella samordnaren
            konstaterar att det i dag inte finns någon aktör med ansvar för
            att samla in, sammanställa och sprida kunskap inom området. Samordnaren
            menar därför att en aktör med ett sådant ansvar skulle öka möjligheterna
            för aktörerna i sjukskrivnings- och rehabiliteringsprocessen att
            använda sig av vetenskapligt förankrad kunskap om återgång i arbete,
            vilket skulle stärka stödet till individen.
          </p>
          <p xml:id="i-LJuPM6adiRTBY5sSNvXwSu">
            Samordnaren föreslår därför att Myndigheten för arbetsmiljökunskap
            ges i uppdrag att samla in, sammanställa och sprida kunskap om
            arbetsplatsinriktat stöd för återgång i arbete. Vänsterpartiet
            instämmer i den nationella samordnarens bedömning av behovet av
            ökad kunskap och hur det kan tillgodoses.
          </p>
          <p xml:id="i-TqDtSwJF4E9UrzY5Fe2sL1">
            Regeringen bör ge Myndigheten för arbetsmiljökunskap i uppdrag
            att samla in, sammanställa och sprida kunskap om arbetsplatsinriktat
            stöd för återgång i arbete. Detta bör riksdagen ställa sig bakom
            och ge regeringen till känna.
          </p>
          <head type="h1" xml:id="i-8nsS6MTaZNEPvecF8HJ5cH">
            17 Försäkringskassans ansvar
          </head>
          <p xml:id="i-7kPtn4Y1Bk43KaBgDFptg4">
            Vänsterpartiet anser att Försäkringskassan ska återgå till en
            mer aktiv handläggning och erbjuda personer inom sjukskrivningsprocessen
            möten med handläggare för att meddela beslut och beslutsgrunder.
            Myndighetens samordningsansvar måste också stärkas.
          </p>
          <head type="h2" xml:id="i-C1wpDgqB29WxPWJgLG9AHz">
            17.1 Ge Försäkringskassan en samordningsskyldighet
          </head>
          <p xml:id="i-Aqa6FJZsLW2ZPm1DNKjQCv">
            Ett av de återkommande problem med sjukförsäkringsprocessen som
            uppmärksammas av drabbade är att sjukskrivna hamnar mellan stolarna
            då de anses arbetsföra av Försäkringskassan men inte tas emot
            av Arbetsförmedlingen som gör en annan bedömning i sina arbetsförmågeutredningar.
            Detta leder till att människor förlorar sin ersättning och sin
            sjukpenninggrundande inkomst (SGI).
          </p>
          <p xml:id="i-WtnRD53kNNeU1EJ7X7Ys8K">
            Försäkringskassan är den naturliga aktören för samordning av
            sjukskrivnings­processen och ansvaret ligger därför på myndigheten.
            För att underlätta den sjuk­skrivnes återgång i arbete organiserar
            Försäkringskassan möten där den sjukskrivne, Försäkringskassan
            och en arbetsgivare, samt i vissa fall vårdgivare, träffas. Arbets­förmedlingen
            är en viktig aktör när den enskilde saknar arbete. Dessa s.k.
            avstämnings­möten har en avgörande betydelse för rehabiliteringen
            av den som är sjukskriven.
          </p>
          <p xml:id="i-TiY3WZKkcnPvNNqxcrYwSg">
            Mellan 2014 och 2018 halverades antalet sådana avstämningsmöten,
            vilket har mött kritik från såväl regeringen som fackförbundet
            ST och LO. Mot denna bakgrund menar Vänsterpartiet att Försäkringskassans
            ansvar för samordningen bör stärkas och formuleras om till en
            samverkansskyldighet. Skyldigheten ska inkludera att Försäkringskassan
            blir skyldig att kalla Arbetsförmedlingen, arbetsgivaren, den
            försäkrade, den behandlande läkaren och den fackliga organisationen
            till ett övergångsmöte innan ett eventuellt beslut om att dra
            in den enskildes sjukpenning fattas.
          </p>
          <p xml:id="i-TP9MHxYmdBcdNbrd1u6Ezn">
            För att sjukpenningen ska dras in bör det också säkerställas
            att Arbetsförmedlingen tar emot individen och bedömer hen som
            arbetsför och att det finns ett samförstånd mellan Försäkringskassan
            och Arbetsförmedlingen kring kommande steg. Arbets­förmedlingen
            ska därmed inte längre kunna skriva in dessa personer som arbetssökande
            med förhinder, vilket leder till förlorad SGI. Ingen ska kunna
            förlora sin SGI p.g.a. bristande samordning mellan myndigheter.
          </p>
          <p xml:id="i-F1ERNfVYe8a98Biuo4ExTx">
            Regeringen bör återkomma med förslag om att ändra Försäkringskassans
            samord­nings­ansvar till en samordningsskyldighet enligt ovan.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-PCS7J3T7RQbLF1x7tQE7bz">
            17.2 Försäkringskassans samverkan med hälso- och sjukvården
          </head>
          <p xml:id="i-kKkwErcH8Yop8pcRgEw3B">
            Den politiska styrningen av Försäkringskassan mot minskade antal
            sjukdagar har lett till spänningar mellan Försäkringskassan och
            läkarkåren. Läkare vittnar om att Försäkrings­kassan ifrågasätter
            sjukintyg från vården på oklara och märkliga grunder och anställda
            på Försäkringskassan om att deras roll blivit att leta fel i läkarintygen
            i myndighetens jakt på sänkta sjuktal.
          </p>
          <p xml:id="i-UAPFthZW9KVgU2dpG1b6VT">
            Flera initiativ har tagits i frågan, men problemen kvarstår.
            Den dåvarande regeringen tillsatte i juni 2022 en utredning om
            läkarintygets betydelse i sjukpenningärenden (dir. 2022:63). Utredningen
            lämnade sitt betänkande den 31 augusti 2023.
          </p>
          <p xml:id="i-QwMCNtoAgUeG6KTyrcMFrd">
            Vänsterpartiet välkomnar utredningens förslag om att fler relevanta
            aktörer ska involveras i processen runt den sjukskrivna och menar,
            som ovan angivet, att Försäkrings­kassan borde få en samordningsskyldighet.
            En bättre dialog behövs generellt mellan Försäkringskassan och
            hälso- och sjukvården och vi analyserar nu utredningens förslag
            på det området. Vänsterpartiet menar dock fortsatt att läkarintyg
            behöver ges större tyngd i sjukpenningärenden.
          </p>
          <p xml:id="i-7LmHYoHsBjo5SJ45kJJ7rN">
            Regeringen bör återkomma med förslag om att en behandlande läkares
            bedömningar och läkarintyg från denne ska uppvärderas och att
            samordningen mellan sjukvården och Försäkringskassan ska förstärkas.
            Detta bör regeringen ställa sig bakom och ge reger­ingen till
            känna.
          </p>
          <head type="h1" xml:id="i-T8s8cDvQkN6CmPM6UAHDpR">
            18 Stärkta ekonomiska villkor
          </head>
          <p xml:id="i-M6BhndbkYyKRDS1Wo73hAd">
            För alltför många människor i Sverige är sjukdom synonymt med
            fattigdom. Antingen till följd av att de inte får den ersättning
            som de har rätt till eller för att ersättnings­nivåerna är för
            låga. Så ska det inte behöva vara. Att ersättningsnivåerna inte
            höjs i samma takt som löneutvecklingen leder till att klyftorna
            i samhället ökar. Sämst ekonomisk standard har de som lever på
            sjuk- eller aktivitetsersättning. Denna grupp uppbär i regel ersättningen
            under en längre tid, varför levnadsstandarden ofta är ansträngd.
          </p>
          <p xml:id="i-DdbXibuv7tPUvthTotTRXz">
            För att stärka socialförsäkringens inkomstutjämnande effekt anser
            Vänsterpartiet att ersättningarna i den bör vila på ett antal
            principer som varierar beroende på typ av ersättning. Vänsterpartiet
            anser att de inkomstrelaterade ersättningarna, inkluderat tak
            och grundnivåer, ska inkomstindexeras på sikt. Kostnadsrelaterade
            ersättningar, såsom barnbidrag och bostadsbidrag, ska prisindexeras
            och fasta belopp ska endast användas undantagsvis. Vidare anser
            vi att ersättningsnivåer och tak bör utformas så att 80 procent
            av löntagarna får 80 procent av lönen i ersättning. Dessa principer
            vägleder Vänster­partiets politik avseende tak och nivåer på ersättningar
            inom socialförsäkringen. Vi före­slår att indexeringen tillämpas
            fr.o.m. 2027, efter att vi höjt nivåerna i flera ersättnings­system.
          </p>
          <p xml:id="i-V82LpPVrxCkhfM6Wg6u5hM">
            Regeringen bör återkomma med förslag om att indexera tak och
            ersättningsnivåer i socialförsäkringen enligt principerna ovan
            fr.o.m. 2027. Detta bör riksdagen ställa sig bakom och ge regeringen
            till känna.
          </p>
          <p xml:id="i-WGwTBsxfUBYsDySCgi78XL">
            Allmän löneavgift räknas i dagligt tal till de sociala avgifterna,
            men i både ekono­misk och rättslig mening är det en skatt. Den
            allmänna löneavgiften infördes 1995 och uppgick då till 1,5 procent
            av bruttolönen. Under senare år har löneavgiften använts i allmänt
            budgetförstärkande syfte och den uppgick 2021 till 11,62 procent
            av lönesumman.
          </p>
          <p xml:id="i-WRo4ULNRmAXFccd1VDc3A3">
            Sedan 2003 har sjukförsäkringsavgiften, räknat som andel av lönesumman,
            minskat från 11,8 procent till 3,55 procent 2021, till följd av
            låga ersättningsnivåer, de stränga regelverken och den strikta
            tillämpningen av dem som beskrivs i denna motion. I sammanhanget
            bör det framhållas att sjukförsäkringsavgiften är ett löneutrymme
            som löntagarna avstått ifrån mot att i utbyte via det allmänna
            få ett inkomstskydd vid sjuk­skrivning. Vänsterpartiet menar att
            det skifte som har skett och lett till en urholkning av socialförsäkringen
            och särskilt sjukförsäkringen är en central förklaring bakom den
            växande ojämlikheten. Detta skifte behöver synliggöras och debatteras
            för att öka kunskapen om hur systemet faktiskt fungerar i dag.
            Arbetsgivaravgiften bör ligga kvar på samma nivå som i dag, men
            en större del av den bör användas till sitt ursprungliga syfte,
            att finansiera socialförsäkringarna.
          </p>
          <p xml:id="i-CHy92dQmhxvvxxitgQ3hXr">
            Vänsterpartiets uppfattning är vidare att lika skatt ska betalas
            vid lika inkomst, oavsett varifrån inkomsten kommer. I vår budgetmotion
            (2023/24:2385) föreslår vi en skattepolitik i den linjen.
          </p>
          <head type="h2" xml:id="i-2F3vHCthkBvZRF6wo76pdu">
            18.1 Höj taken och ersättningsnivåerna
          </head>
          <p xml:id="i-XpqZ7Gja8z9Asd1TvUjUgr">
            Vänsterpartiet anser att inkomstbortfallsprincipen i sjukförsäkringen
            måste stärkas. I dag har omkring 40 procent av de sjukförsäkrade
            inkomster över inkomsttaket i försäkringen. År 1992 hade endast
            14 procent av männen och 2 procent av kvinnorna en inkomst över
            taket. Ersättningsnivåerna måste höjas och det bör ske stegvis.
            Den 1 januari 2022 höjdes taket i sjukpenningen återigen till
            10 prisbasbelopp. Taket i sjukersättningen ligger på 8 prisbasbelopp,
            medan föräldraförsäkringen ligger på 10 prisbasbelopp och graviditetspenningen
            och den tillfälliga föräldrapenningen på 7,5 prisbasbelopp. Vänsterpartiet
            anser att taken i transfereringssystemen bör vara enhetliga och
            utformas så att 80 procent av löntagarna får 80 procent av lönen
            i ersättning. Att höja taket i samtliga delar av socialförsäkringen
            innebär att det offentliga sparandet minskar med drygt 1 miljard
            kronor per år. Höjningen bör genomföras 2024.
          </p>
          <p xml:id="i-V7jvMn353ihKyi7yw6wNTC">
            Taken i sjukförsäkringen bör höjas 2024 så att 80 procent av
            löntagarna har inkomster under taket. Detta bör riksdagen ställa
            sig bakom och ge regeringen till känna.
          </p>
          <head type="h2" xml:id="i-D4byDeagjfqGUjqxoo688n">
            18.2 Höj taket i sjukpenningen för arbetssökande
          </head>
          <p xml:id="i-Wbd7sQp1Fbc2EaumTZdR2t">
            Taket i sjukpenningen för arbetssökande anges i ett fast belopp
            i socialförsäkrings­balken. I dag uppgår det till 543 kronor per
            dag, sedan det höjdes 2015 från 486 kronor per dag. Om det hade
            inkomstindexerats 2015 hade det uppgått till 694 kronor per dag.
          </p>
          <p xml:id="i-DTxkYYBDDpXTEtYmJ3aWaY">
            Vänsterpartiet anser att taket i sjukpenningen för arbetssökande
            bör höjas. Omkring 40 000 individer beräknas beröras av förslaget
            på så sätt att de får en ökad individuell disponibel inkomst 2024.
            Den offentligfinansiella effekten av förslaget innebär ökade kostnader
            med 200 miljoner kronor 2024, 300 miljoner kronor 2025 och 300
            miljoner kronor 2026.
          </p>
          <p xml:id="i-Qo7j6wV5ioSS1ZvrEoKb9y">
            Regeringen bör återkomma med förslag om att höja taket i sjukpenningen
            för arbetssökande till 694 kronor per dag och inkomstindexera
            det. Detta bör riksdagen ställa sig bakom och ge regeringen till
            känna.
          </p>
          <head type="h2" xml:id="i-QYKGNkokRr8wBvJ1ryrYRM">
            18.3 Avskaffa sjukpenningen på fortsättningsnivå
          </head>
          <p xml:id="i-MfatcH1DbSNYcz16jbfrQw">
            Efter ett år med sjukpenning övergår sjukpenningen till sjukpenning
            på fortsättnings­nivå. Det innebär att ersättningsnivån sänks
            från 80 procent till 75 procent av SGI. Levnadskostnaderna minskar
            inte efter ett års sjukskrivning. Vänsterpartiet ifrågasätter
            föreställningen att lägre ersättning skulle göra människor friskare
            genom att öka driv­kraften att komma tillbaka i arbete. Vi anser
            därför att bestämmelserna om sjuk­penning på fortsättningsnivå
            bör avskaffas så att man kan ha sjukpenning i över ett år på samma
            nivå som från början. Omkring 100 000 personer beräknas få en
            högre individuell disponibel inkomst som en följd av förslaget
            2024.
          </p>
          <p xml:id="i-MtXRcPZEqikaXjB2UD6fqm">
            Regeringen bör återkomma med förslag om att avskaffa bestämmelserna
            om sjuk­penning på fortsättningsnivå så att den som har sjukpenning
            i över ett år fortsatt får 80 procent av SGI. Detta bör riksdagen
            ställa sig bakom och ge regeringen till känna.
          </p>
          <head type="h2" xml:id="i-DssACNrbU26JAzbFS7bR2W">
            18.4 Sjukpenning i särskilda fall
          </head>
          <p xml:id="i-HwG7VyAAEdqhgavaooS6bw">
            Den som har haft aktivitetsersättning t.o.m. månaden innan hen
            fyllt 30 år eller tids­begränsad sjukersättning och har en låg
            eller ingen sjukpenninggrundande inkomst (SGI) kan få sjukpenning
            i särskilda fall. Under 2021 var det omkring 800 som övergick
            från aktivitetsersättning till sjukpenning i särskilda fall. Sjukpenning
            i särskilda fall kan beviljas på olika nivåer, med maxbeloppet
            160 kronor om dagen. Beloppet anges nominellt i socialförsäkringsbalken.
          </p>
          <p xml:id="i-Li6pCYuFNrrNA3fvwS2Ksd">
            Vänsterpartiet anser att ersättningar i socialförsäkringen bör
            indexeras så att de följer den ekonomiska utvecklingen. Det bör
            också gå att leva på dem. Sjukpenningen i särskilda fall lever
            inte upp till något av de kraven.
          </p>
          <p xml:id="i-DZNvsugqqucMRisSacmf6m">
            Regeringen bör se över och indexera nivåerna på sjukpenning i
            särskilda fall. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-4zRvsjWfHhh4WMuVwiNxj1">
            18.5 Höj ersättningsnivån i sjuk- och aktivitetsersättningen
          </head>
          <p xml:id="i-NK9N1NkDsay43grMYSxpQU">
            Sjuk- och aktivitetsersättning kan ges som inkomstrelaterad eller
            på garantinivå. Den inkomstrelaterade ersättningen ska enligt
            lagen ersätta upp till 64,7 procent av förlorad arbetsinkomst,
            men i praktiken ersätter den betydligt mindre, omkring 31 procent
            av den tidigare lönen. Detta beror delvis på att den inkomstrelaterade
            sjukersättningen bygger på en s.k. antagandeinkomst. Antagandeinkomsten
            beräknas som ett genomsnitt av den försäkrades historiska inkomster,
            oftast under en treårsperiod. Under denna period har den försäkrade
            ofta lägre inkomster, från exempelvis sjukpenning eller andra
            ersättningar. Dessutom räknas ersättningen upp med prisbasbelopp
            i stället för inkomstbasbelopp. Detta gör att klyftan mellan de
            med inkomstrelaterad sjukersättning och löntagare växer. Vänsterpartiet
            har under lång tid föreslagit en översyn av hur antagandeinkomsten
            beräknas. Den dåvarande regeringen tillsatte under sommaren 2022
            en utredning för att göra en sådan översyn. Den utredningen lades
            sedan ned av den högerkonservativa regeringen strax efter att
            den tillträtt. Detta beklagar Vänsterpartiet.
          </p>
          <p xml:id="i-4BydaywgaAU7ws8XKhToXg">
            Vänsterpartiet anser att ersättningsnivån i sjuk- och aktivitetsersättningen
            bör höjas till 80 procent av antagandeinkomsten. Förslaget beräknas
            ge omkring 130 000 personer en högre individuell disponibel inkomst
            2024.
          </p>
          <p xml:id="i-WkGhozQmWZcFtJmxmcichB">
            Regeringen bör återkomma med förslag om att höja ersättningsnivån
            i sjuk- och aktivitetsersättningen till 80 procent av antagandeinkomsten.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-kDFyipdSHg7gBQ2UMVMVU">
            18.6 Justera kommunala avgifter
          </head>
          <p xml:id="i-FCeBiAqVNQmgvncPYnP3nS">
            För en del av de personer som fick en höjd sjuk- eller aktivitetsersättning
            när garanti­nivån höjdes den första januari 2022, tack vare Vänsterpartiet,
            höjdes de kommunala avgifterna till följd av de ökade inkomsterna.
            Därmed ledde den höjda ersättningen inte till någon högre disponibel
            inkomst för denna grupp. Vänsterpartiet var inte med och förhandlade
            detaljerna i förslaget, varför vi inte hade möjlighet att påverka
            den exakta utformningen av det.
          </p>
          <p xml:id="i-N6bLEPusoVmpj2Joahn5CF">
            Vänsterpartiet är mycket kritiskt till att regeringen inte tog
            fram någon lösning på detta problem i samband med att den lade
            fram förslaget. Det är orimligt att denna grupp inte ska få någon
            höjd disponibel inkomst. En liknande effekt uppstod när garantipensionen
            höjdes i augusti 2022. Regeringen bör åtgärda detta problem samlat
            för båda dessa förmåner.
          </p>
          <p xml:id="i-MXfxGxtNnsp1crXyBihg1f">
            Regeringen bör återkomna med förslag om att en höjd garantinivå
            i sjuk- och aktivitetsersättningen inte ska leda till höjda kommunala
            avgifter för den enskilde. Detta bör riksdagen ställa sig bakom
            och regeringen till känna.
          </p>
        </div>
        <div type="motSignatures">
          <list>
            <item xml:id="i-XcDvZrukc5FmJbdG35zka9">
              Nooshi Dadgostar (V)
            </item>
            <item xml:id="i-4qkUUdHbvKyMedR7jkKCoL">
              Andrea Andersson Tay (V)
            </item>
            <item xml:id="i-BGQvEkB2c52T9EA5cnwzxa">
              Samuel Gonzalez Westling (V)
            </item>
            <item xml:id="i-GRaLwYHbLjc7RZ8Xw5DpBr">
              Tony Haddou (V)
            </item>
            <item xml:id="i-Fnxk3NqpaEPrfFKmRL27aM">
              Isabell Mixter (V)
            </item>
            <item xml:id="i-KABVE1M1WmaQL3wN6CQMEr">
              Vasiliki Tsouplaki (V)
            </item>
            <item xml:id="i-ULMnzPZ8bSPY23UUSh1e31">
              Ida Gabrielsson (V)
            </item>
          </list>
        </div>
      </div>
    </body>
  </text>
</TEI>
