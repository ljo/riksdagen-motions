<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202324-SoU-02493">
  <teiHeader>
    <fileDesc>
      <titleStmt>
        <title>Tillgänglig, proaktiv och personcentrerad vård och omsorg i hela landet</title>
        <author corresp="i-546v5KE6tdv62FjUQAxwTc">av Christofer Bergenblock m.fl. (C)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2023/24:2493 av Christofer Bergenblock m.fl. (C)</title>
          <idno type="rdwebb">HB022493</idno>
          <rs type="number">2493</rs>
          <orgName type="comitteeAbbreviation">SoU</orgName>
          <ref type="dokument_url_text">https://data.riksdagen.se/dokument/HB022493/text</ref>
          <ref type="dokument_url_html">https://data.riksdagen.se/dokument/HB022493</ref>
          <ref type="dokumentstatus_url_xml">https://data.riksdagen.se/dokumentstatus/HB022493</ref>
          <ref type="pdf">https://data.riksdagen.se/fil/FE92D4A7-9353-4C31-895F-3F102E129EBE</ref>
          <ref type="docx">https://data.riksdagen.se/fil/059AA8C6-769D-4BED-A5EE-A8685C86D02D</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-546v5KE6tdv62FjUQAxwTc</idno>
            <name>Christofer Bergenblock</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-XQAzCv28W16uuk7HhQLdZZ</idno>
            <name>Anders W Jonsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-TqkCALix3mzcE3yNqV7Nee</idno>
            <name>Martina Johansson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-A4xHkoj5hLnWEChHnCCjS5</idno>
            <name>Jonny Cato</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-DRqpu2aaHKSgAVbkTGg4rs</idno>
            <name>Catarina Deremar</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-P5ebaA4LxLzZVfc4JTiomh</idno>
            <name>Anna Lasses</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-QS3FCcuDyGgZdKgE3VDjZ9</idno>
            <name>Niels Paarup-Petersen</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-Uwm3eggnWKqmERZ766iV6a</idno>
            <name>Anne-Li Sjölund</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-LHNecLttGkFNptLa6AG81p</idno>
            <name>Helena Vilhelmsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-PYk1FHT5xHTWNczRYuGRJg</idno>
            <name>Anders Ådahl</name>
            <state type="partyAffiliation" ref="Q110832">
              <desc>C</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-YCQCNtysUwEJztdJqVZK1z" type="signed"/>
        <correspContext corresp="i-YCQCNtysUwEJztdJqVZK1z">
          <note type="signatory" corresp="i-546v5KE6tdv62FjUQAxwTc"/>
          <note type="signatory" corresp="i-XQAzCv28W16uuk7HhQLdZZ"/>
          <note type="signatory" corresp="i-TqkCALix3mzcE3yNqV7Nee"/>
          <note type="signatory" corresp="i-A4xHkoj5hLnWEChHnCCjS5"/>
          <note type="signatory" corresp="i-DRqpu2aaHKSgAVbkTGg4rs"/>
          <note type="signatory" corresp="i-P5ebaA4LxLzZVfc4JTiomh"/>
          <note type="signatory" corresp="i-QS3FCcuDyGgZdKgE3VDjZ9"/>
          <note type="signatory" corresp="i-Uwm3eggnWKqmERZ766iV6a"/>
          <note type="signatory" corresp="i-LHNecLttGkFNptLa6AG81p"/>
          <note type="signatory" corresp="i-PYk1FHT5xHTWNczRYuGRJg"/>
        </correspContext>
        <correspAction type="submitted" xml:id="i-FWfvxNzei7HQU9sN3mw9L">
          <date when="2023-10-05"/>
          <time when="15:06:09"/>
        </correspAction>
        <correspAction type="reviewed" xml:id="i-TQXbppAUvUiceyTwdyd2N2">
          <date when="2023-10-05"/>
          <time when="21:19:25"/>
        </correspAction>
        <correspAction type="referred" xml:id="i-9suzhfBjrQHZfz79WHjPWe">
          <date when="2023-10-17"/>
        </correspAction>
        <correspAction type="assigned" xml:id="i-2gN7NFmRQfHWCeYRHjYAiC">
          <date when="2024-04-24"/>
          <time when="16:25:37"/>
        </correspAction>
        <correspContext corresp="i-2gN7NFmRQfHWCeYRHjYAiC">
          <ref type="assignedTo">Socialutskottet</ref>
        </correspContext>
        <correspAction type="behandlas_i" xml:id="i-DXykQeCfxHj2kyxazuw1q7"/>
        <correspContext corresp="i-DXykQeCfxHj2kyxazuw1q7">
          <ref type="uppgift">2023/24:FiU34</ref>
          <ref type="ref_dok_id">HB01FiU34</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">FiU34</ref>
          <ref type="ref_dok_titel">Offentlig upphandling</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-NKF4r2XZLacEzMMjwXGsRd"/>
        <correspContext corresp="i-NKF4r2XZLacEzMMjwXGsRd">
          <ref type="uppgift">2023/24:SkU11</ref>
          <ref type="ref_dok_id">HB01SkU11</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SkU11</ref>
          <ref type="ref_dok_titel">Inkomstskatt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-GrFMKQeP8eefmkNdNPSfW3"/>
        <correspContext corresp="i-GrFMKQeP8eefmkNdNPSfW3">
          <ref type="uppgift">2023/24:SoU11</ref>
          <ref type="ref_dok_id">HB01SoU11</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SoU11</ref>
          <ref type="ref_dok_titel">Alkohol, narkotika, dopning, tobak och spel</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-TrRxb6f8cqkgW3MQXmbYgA"/>
        <correspContext corresp="i-TrRxb6f8cqkgW3MQXmbYgA">
          <ref type="uppgift">2023/24:SoU12</ref>
          <ref type="ref_dok_id">HB01SoU12</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SoU12</ref>
          <ref type="ref_dok_titel">Läkemedel och tandvård</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-YM1947rfeSEzakxwRuTcqD"/>
        <correspContext corresp="i-YM1947rfeSEzakxwRuTcqD">
          <ref type="uppgift">2023/24:SoU13</ref>
          <ref type="ref_dok_id">HB01SoU13</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SoU13</ref>
          <ref type="ref_dok_titel">Stöd till personer med funktionsnedsättning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-QSPm1PowkiVSn77CEFLN9P"/>
        <correspContext corresp="i-QSPm1PowkiVSn77CEFLN9P">
          <ref type="uppgift">2023/24:SoU14</ref>
          <ref type="ref_dok_id">HB01SoU14</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SoU14</ref>
          <ref type="ref_dok_titel">Hälso- och sjukvårdens organisation</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-G7KTVEWPo7Fmv9WrCQNDCH"/>
        <correspContext corresp="i-G7KTVEWPo7Fmv9WrCQNDCH">
          <ref type="uppgift">2023/24:SoU15</ref>
          <ref type="ref_dok_id">HB01SoU15</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SoU15</ref>
          <ref type="ref_dok_titel">Folkhälsa</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-JS5KNV6ouxyjxAeN8oWipo"/>
        <correspContext corresp="i-JS5KNV6ouxyjxAeN8oWipo">
          <ref type="uppgift">2023/24:SoU16</ref>
          <ref type="ref_dok_id">HB01SoU16</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SoU16</ref>
          <ref type="ref_dok_titel">Prioriteringar inom hälso- och sjukvården</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-C98LWmeCj26kPT6JYHCcpe"/>
        <correspContext corresp="i-C98LWmeCj26kPT6JYHCcpe">
          <ref type="uppgift">2023/24:SoU20</ref>
          <ref type="ref_dok_id">HB01SoU20</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SoU20</ref>
          <ref type="ref_dok_titel">Äldreomsorg</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-U8fXz533J38m6jSHfBngTm"/>
        <correspContext corresp="i-U8fXz533J38m6jSHfBngTm">
          <ref type="uppgift">2023/24:SoU21</ref>
          <ref type="ref_dok_id">HB01SoU21</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SoU21</ref>
          <ref type="ref_dok_titel">Kompetensförsörjning, e-hälsa och beredskap</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-RV7S5uX925DKNCJwH2HCpn"/>
        <correspContext corresp="i-RV7S5uX925DKNCJwH2HCpn">
          <ref type="uppgift">2023/24:TU16</ref>
          <ref type="ref_dok_id">HB01TU16</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">TU16</ref>
          <ref type="ref_dok_titel">Digitaliserings- och postfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-RW6BPcB1mxh2HTEk9QchYj"/>
        <correspContext corresp="i-RW6BPcB1mxh2HTEk9QchYj">
          <ref type="uppgift">2023/24:UbU14</ref>
          <ref type="ref_dok_id">HB01UbU14</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">UbU14</ref>
          <ref type="ref_dok_titel">Högskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2023/24:2493 av Christofer Bergenblock m.fl. (C) Tillgänglig, proaktiv och personcentrerad vård och omsorg i hela landet</div>
        <div type="motSubmissionInfo"/>
      </div>
      <div type="motBody">
        <div type="TOC" xml:id="i-6ZhU26oMnHeVrGZxqtcScx">
          <head>
            Innehållsförteckning
          </head>
          <list>
            <item style="indent-level: 1">
              Förslag till riksdagsbeslut
            </item>
            <item style="indent-level: 1">
              Motivering
            </item>
            <item style="indent-level: 2">
              Hälso- och sjukvårdens organisation och kvalitetsutveckling
            </item>
            <item style="indent-level: 3">
              Utbyggd primärvård på landsbygden och i socioekonomiskt utsatta
              områden
            </item>
            <item style="indent-level: 3">
              Avancerad hemsjukvård i hela landet
            </item>
            <item style="indent-level: 3">
              Möjlighet att använda rekvisitionsläkemedel vid vård i hemmet
            </item>
            <item style="indent-level: 3">
              Fritt val av utförare också i slutenvården
            </item>
            <item style="indent-level: 3">
              Systematisering av arbetet med digitala stöd och personaldriven
              innovation
            </item>
            <item style="indent-level: 3">
              Långsiktig finansiering och struktur för kvalitetsregistren
            </item>
            <item style="indent-level: 3">
              En robust medicinsk beredskap i hela landet
            </item>
            <item style="indent-level: 3">
              Proaktivt tillsyn
            </item>
            <item style="indent-level: 3">
              Hedersförtryck med sjukvården som verktyg
            </item>
            <item style="indent-level: 3">
              Lagstifta om vård av patienter med bristande beslutsförmåga
            </item>
            <item style="indent-level: 2">
              Prioriteringar inom hälso- och sjukvården
            </item>
            <item style="indent-level: 3">
              Jämställd sjukvård i hela landet
            </item>
            <item style="indent-level: 3">
              Kraftfulla insatser mot psykisk ohälsa i hela landet
            </item>
            <item style="indent-level: 3">
              Kvalitetslyft i förlossningsvården och stärkt valfrihet för den
              födande
            </item>
            <item style="indent-level: 3">
              Stärkta insatser för människor med könsdysfori
            </item>
            <item style="indent-level: 3">
              Jämlik vård till personer som utsatts för sexuella övergrepp
            </item>
            <item style="indent-level: 2">
              Äldreomsorg och stöd till seniorer
            </item>
            <item style="indent-level: 3">
              Jämlika möjligheter till trygg hemsjukvård i hela landet
            </item>
            <item style="indent-level: 3">
              Fler undersköterskor med nya karriärmöjligheter
            </item>
            <item style="indent-level: 3">
              RUT-avdrag för omsorgsnära tjänster
            </item>
            <item style="indent-level: 3">
              Ett nationellt äldrehälsovårdsprogram
            </item>
            <item style="indent-level: 3">
              Stärkta insatser för äldre med funktionsnedsättning
            </item>
            <item style="indent-level: 2">
              Kompetensförsörjning
            </item>
            <item style="indent-level: 3">
              Rätt till kompetensutveckling under hela yrkeslivet
            </item>
            <item style="indent-level: 3">
              Satsa på seniora medarbetare
            </item>
            <item style="indent-level: 3">
              Stärkta förutsättningar för bra ledarskap
            </item>
            <item style="indent-level: 3">
              Stärkt kompetens om psykisk ohälsa i primärvården
            </item>
            <item style="indent-level: 2">
              Läkemedel
            </item>
            <item style="indent-level: 3">
              Tillgängliga apotek i hela landet
            </item>
            <item style="indent-level: 3">
              Bättre tillgång till nya innovativa läkemedel och särläkemedel
            </item>
            <item style="indent-level: 3">
              Förstärkt tillsyn med läkemedelsförskrivningen
            </item>
            <item style="indent-level: 2">
              Folkhälsa
            </item>
            <item style="indent-level: 3">
              Utjämna sociala hälsoskillnader i hela landet
            </item>
            <item style="indent-level: 3">
              Inkludera hela befolkningen i det allmänna vaccinationsprogrammet
            </item>
            <item style="indent-level: 3">
              Stärkta insatser for suicidprevention i kommunerna
            </item>
            <item style="indent-level: 3">
              Vissa liberaliseringar på alkoholområdet för att värna monopolet
            </item>
            <item style="indent-level: 2">
              Stöd till människor med missbruksproblematik
            </item>
            <item style="indent-level: 3">
              Utreda så kallade brukarrum
            </item>
            <item style="indent-level: 3">
              Genomföra förslagen från Samsjuklighetsutredningen
            </item>
            <item style="indent-level: 3">
              Stärka kommunernas förebyggande arbete
            </item>
          </list>
        </div>
        <div type="motProposal" subtype="förslag">
          <head xml:id="i-XTBDStJ5bm3fmsmvuyGdMH">
            Förslag till riksdagsbeslut
          </head>
          <list>
            <item sortKey="Yrkande 1" xml:id="i-MLXdRAFjcftwn2ypNWqTdV">
              Riksdagen ställer sig bakom det som anförs i motionen om långsiktiga
              förutsättningar för småskalig hälso- och sjukvårdsverksamhet på
              landsbygden och i socioekonomiskt utsatta områden, och detta tillkännager
              riksdagen för regeringen.
            </item>
            <item sortKey="Yrkande 2" xml:id="i-HX2FrPshwiocQB1zgghBqD">
              Riksdagen ställer sig bakom det som anförs i motionen om att
              undanröja hinder för att patienter ska kunna få avancerad hemsjukvård
              i hela landet och tillkännager detta för regeringen.
            </item>
            <item sortKey="Yrkande 3" xml:id="i-2zGF1bjh8fonGquBmectJy">
              Riksdagen ställer sig bakom det som anförs i motionen om att
              läkemedel som rekvirerats till sjukhus ska kunna användas även
              i avancerad hemsjukvård i hela landet och tillkännager detta för
              regeringen.
            </item>
            <item sortKey="Yrkande 4" xml:id="i-VpEZaw7zbXHqpAyz7d7XGY">
              Riksdagen ställer sig bakom det som anförs i motionen om att
              patientlagen bör ändras i syfte att införa fritt val av utförare
              även i slutenvården och tillkännager detta för regeringen.
            </item>
            <item sortKey="Yrkande 5" xml:id="i-WEHiKsqmd1w6xuQY7BV1ff">
              Riksdagen ställer sig bakom det som anförs i motionen om ett
              nationellt system för att certifiera digitala stöd och appar som
              används i hälso- och sjukvården och äldreomsorgen, och detta tillkännager
              riksdagen för regeringen.
            </item>
            <item sortKey="Yrkande 6" xml:id="i-DdnRvvgUqCWMpeJ4VuABWo">
              Riksdagen ställer sig bakom det som anförs i motionen om att
              utreda hur ersättningssystem och andra styrmedel kan stimulera
              personaldriven innovation i hälso- och sjukvården och omsorgen
              och tillkännager detta för regeringen.
            </item>
            <item sortKey="Yrkande 7" xml:id="i-3z2i18ye4f37r9AZD64GT2">
              Riksdagen ställer sig bakom det som anförs i motionen om att
              regeringen bör ge lämplig myndighet i uppdrag att säkerställa
              långsiktig finansiering och struktur för kvalitetsregistren och
              tillkännager detta för regeringen.
            </item>
            <item sortKey="Yrkande 8" xml:id="i-GGsp3R2spKGaxuSUwWvSBm">
              Riksdagen ställer sig bakom det som anförs i motionen om att
              regeringen skyndsamt och på lämpligt sätt bör förtydliga att det
              ska vara möjligt att tillämpa LUFS vid upphandlingar inom vård,
              omsorg och socialtjänst och tillkännager detta för regeringen.
            </item>
            <item sortKey="Yrkande 9" xml:id="i-P4bYaBCsRF9oNwGJneYco2">
              Riksdagen ställer sig bakom det som anförs i motionen om att
              undanröja de juridiska hinder som kan finnas för myndigheter med
              tillsynsuppdrag inom hälso- och sjukvård att arbeta proaktivt
              tillsammans med kommuner och regioner, och detta tillkännager
              riksdagen för regeringen.
            </item>
            <item sortKey="Yrkande 10" xml:id="i-5xEtE1tRufwZFt8NcwQ64M">
              Riksdagen ställer sig bakom det som anförs i motionen om att
              det bör vara förbjudet för sjukvårdspersonal att medverka till
              s.k. oskuldskontroller och tillkännager detta för regeringen.
            </item>
            <item sortKey="Yrkande 11" xml:id="i-5KapJvApgMacXZ3H6vCra4">
              Riksdagen ställer sig bakom det som anförs i motionen om att
              regeringen bör ge ansvarig myndighet i uppdrag att förtydliga
              att s.k. hymenrekonstruktioner inte är i enlighet med vetenskap
              och beprövad erfarenhet och tillkännager detta för regeringen.
            </item>
            <item sortKey="Yrkande 12" xml:id="i-8RdDvc8LxZkCopuLZ13h4a">
              Riksdagen ställer sig bakom det som anförs i motionen om att
              ge förutsättningar för att personer med nedsatt beslutsförmåga
              ska få tillgång till vård på jämlika villkor och tillkännager
              detta för regeringen.
            </item>
            <item sortKey="Yrkande 13" xml:id="i-WEj9Lohe45T2ydeqHYbbkt">
              Riksdagen ställer sig bakom det som anförs i motionen om att
              regeringen bör se över hur riksdagens fattade beslut om att ge
              lämplig myndighet i uppdrag att löpande analysera ojämställdhet
              inom hälso- och sjukvården utifrån kön och genus skyndsamt kan
              genomföras, och detta tillkännager riksdagen för regeringen.
            </item>
            <item sortKey="Yrkande 14" xml:id="i-DFmk8zEa48KGgMffVZfH89">
              Riksdagen ställer sig bakom det som anförs i motionen om att
              ge lämplig myndighet i uppdrag att ta fram riktlinjer och kunskapsstöd
              för att alla kvinnor som är aktuella i kvinnohälsovården ska kunna
              erbjudas hälsosamtal, och detta tillkännager riksdagen för regeringen.
            </item>
            <item sortKey="Yrkande 15" xml:id="i-2srCZe5z54rsofWn24Zj4n">
              Riksdagen ställer sig bakom det som anförs i motionen om att
              skyndsamt ta fram förbättrade kunskapsstöd kring behandling av
              psykisk ohälsa och tillkännager detta för regeringen.
            </item>
            <item sortKey="Yrkande 16" xml:id="i-7kdHg5MxksEavGxRuvZ9BV">
              Riksdagen ställer sig bakom det som anförs i motionen om att
              lämplig myndighet bör få i uppdrag att vidta åtgärder som stärker
              förutsättningarna för kunskaps- och metodutveckling om psykisk
              ohälsa och psykisk sjukdom inom den somatiska slutenvården, och
              detta tillkännager riksdagen för regeringen.
            </item>
            <item sortKey="Yrkande 17" xml:id="i-25KffhJdbSRVL9qYs41hdr">
              Riksdagen ställer sig bakom det som anförs i motionen om att
              vidta åtgärder för att förtydliga och stärka barnmorskans roll
              i svensk hälso- och sjukvård och tillkännager detta för regeringen.
            </item>
            <item sortKey="Yrkande 18" xml:id="i-FCCTANhoKwx3J3V7WPTK2a">
              Riksdagen ställer sig bakom det som anförs i motionen om att
              regeringen bör ge lämplig myndighet i uppdrag att ta fram riktlinjer
              för hemförlossning och tillkännager detta för regeringen.
            </item>
            <item sortKey="Yrkande 19" xml:id="i-UC9tvi7zfahf4r7F4HF2K4">
              Riksdagen ställer sig bakom det som anförs i motionen om att
              regeringen bör se över hur riksdagens fattade beslut om att ge
              lämplig myndighet i uppdrag att utreda ett krav på fysioterapeutisk
              kompetens om kvinnors hälsa vid eftervård efter förlossningen
              skyndsamt kan genomföras, och detta tillkännager riksdagen för
              regeringen.
            </item>
            <item sortKey="Yrkande 20" xml:id="i-TpCkQMbCV2Av9Ef8eg6Sv3">
              Riksdagen ställer sig bakom det som anförs i motionen om att
              ge lämplig myndighet i uppdrag att kartlägga förutsättningarna
              för tillgängligheten i förlossnings- och eftervården samt föreslå
              åtgärder för att kvinnor i hela landet snabbare ska kunna få tillgång
              till vård och behandling av förlossningsskador, och detta tillkännager
              riksdagen för regeringen.
            </item>
            <item sortKey="Yrkande 21" xml:id="i-SNyVLsXwb6jnWSECM1ffAJ">
              Riksdagen ställer sig bakom det som anförs i motionen om att
              stärka kunskapen kring könsdysfori och könsidentitet i sjukvårds-
              och omsorgsutbildningarna och tillkännager detta för regeringen.
            </item>
            <item sortKey="Yrkande 22" xml:id="i-NzsYhea3KJs1U6exft7NC2">
              Riksdagen ställer sig bakom det som anförs i motionen om att
              säkerställa god och jämlik tillgång till hjälpmedel för personer
              med könsdysfori och tillkännager detta för regeringen.
            </item>
            <item sortKey="Yrkande 23" xml:id="i-2Bs2sBCF7eGZGFPxpWQ3Ty">
              Riksdagen ställer sig bakom det som anförs i motionen om vikten
              av att utveckla både den akuta och icke-akuta vården för den som
              utsatts för sexuella övergrepp eller våld i nära relation, och
              detta tillkännager riksdagen för regeringen.
            </item>
            <item sortKey="Yrkande 24" xml:id="i-5FQa2Gs6XAd7YjPGvW3WbJ">
              Riksdagen ställer sig bakom det som anförs i motionen om att
              se över hur patientavgiften för den som söker vård efter sexuellt
              våld kan tas bort i hela landet, och detta tillkännager riksdagen
              för regeringen.
            </item>
            <item sortKey="Yrkande 25" xml:id="i-3u178y2DcrjnMzQEMZSHzm">
              Riksdagen ställer sig bakom det som anförs i motionen om att
              regeringen bör ta de initiativ som behövs för att säkerställa
              jämlik möjlighet till hemsjukvård på särskilda boenden för äldre
              i hela landet och tillkännager detta för regeringen.
            </item>
            <item sortKey="Yrkande 26" xml:id="i-HWAbhbuw3CuHdii7KjsT31">
              Riksdagen ställer sig bakom det som anförs i motionen om att
              ge lämplig myndighet i uppdrag att föreslå hur fler undersköterskor
              i hela landet kan få tillgång till fortbildning, specialisering
              och s.k. karriärtjänster och tillkännager detta för regeringen.
            </item>
            <item sortKey="Yrkande 27" xml:id="i-DqYe4qRsbbEg9ygPCjQXQ5">
              Riksdagen ställer sig bakom det som anförs i motionen om att
              överväga kompletteringar av rutavdraget särskilt riktade mot äldre
              och tillkännager detta för regeringen.
            </item>
            <item sortKey="Yrkande 28" xml:id="i-PPDwidoUGJt4xv5ZNY9xTC">
              Riksdagen ställer sig bakom det som anförs i motionen om att
              regeringen bör ge lämpliga myndigheter i gemensamt uppdrag att
              utveckla och förbereda implementeringen av ett nationellt äldrehälsovårdsprogram
              och tillkännager detta för regeringen.
            </item>
            <item sortKey="Yrkande 29" xml:id="i-KEuJ2yv68ssxgxdYv5vUYM">
              Riksdagen ställer sig bakom det som anförs i motionen om att
              säkerställa att äldre med funktionsnedsättning får jämlikt stöd
              och jämlik vård och omsorg i hela landet och tillkännager detta
              för regeringen.
            </item>
            <item sortKey="Yrkande 30" xml:id="i-HS8LqmXADnuYjntHsvE4Zx">
              Riksdagen ställer sig bakom det som anförs i motionen om att
              utreda hur kompetensen till legitimerad personal kan säkerställas
              genom hela den yrkesverksamma tiden genom exempelvis rätt till
              fortbildning och tillkännager detta för regeringen.
            </item>
            <item sortKey="Yrkande 31" xml:id="i-JuZjEg2zvDmbAbV6PpPxok">
              Riksdagen ställer sig bakom det som anförs i motionen om att
              regeringen bör se över hur en permanent satsning på kompetens-
              och karriärutveckling för vårdpersonal som är 60 år eller äldre
              kan inrättas och tillkännager detta för regeringen.
            </item>
            <item sortKey="Yrkande 32" xml:id="i-6gguYuNTcej5Py83AHsADT">
              Riksdagen ställer sig bakom det som anförs i motionen om en utredning
              av förutsättningarna för att kommuner och regioner kan nå ett
              mål om maximalt 25 medarbetare per chef inom hälso- och sjukvård
              och social omsorg och tillkännager detta för regeringen.
            </item>
            <item sortKey="Yrkande 33" xml:id="i-YGDPeLtrAJsQopjxPz1MjS">
              Riksdagen ställer sig bakom det som anförs i motionen om att
              utreda kompetensförsörjningen för samtliga yrkesgrupper som behandlar
              psykisk ohälsa inom primärvården och tillkännager detta för regeringen.
            </item>
            <item sortKey="Yrkande 34" xml:id="i-GhB4fFxQ7z7Aw4Y7tVxCvD">
              Riksdagen ställer sig bakom det som anförs i motionen om att
              regeringen bör ta de initiativ som är nödvändiga för att läkarstudenter
              ska kunna arbeta som undersköterska och tillkännager detta för
              regeringen.
            </item>
            <item sortKey="Yrkande 35" xml:id="i-RyhtYTQWZc65dk68TqW3mP">
              Riksdagen ställer sig bakom det som anförs i motionen om att
              ge regeringen i uppdrag att ta fram en strategi för att stärka
              tillgången till läkemedel i hela landet och tillkännager detta
              för regeringen.
            </item>
            <item sortKey="Yrkande 36" xml:id="i-n3YRaMjZvPVWpPBV8t3va">
              Riksdagen ställer sig bakom det som anförs i motionen om nödvändiga
              förändringar för att patienter i hela Sverige snabbare ska få
              tillgång till innovativa läkemedel och tillkännager detta för
              regeringen.
            </item>
            <item sortKey="Yrkande 37" xml:id="i-AQ4iQYmreVB18bDb2KdYVB">
              Riksdagen ställer sig bakom det som anförs i motionen om att
              regeringen bör återkomma med förslag som ökar Ivos möjlighet att
              genom tillsyn minska risken för felaktiga förskrivningar och tillkännager
              detta för regeringen.
            </item>
            <item sortKey="Yrkande 38" xml:id="i-8eXnbcqFRyASduaWNYibgm">
              Riksdagen ställer sig bakom det som anförs i motionen om att
              regeringen mot bakgrund av erfarenheterna från covid-19-vaccinationerna
              bör se över folkhälsopolitiken i syfte att utjämna sociala hälsoskillnader
              och tillkännager detta för regeringen.
            </item>
            <item sortKey="Yrkande 39" xml:id="i-WFoTotG317op9Ed1ziqSUq">
              Riksdagen ställer sig bakom det som anförs i motionen om att
              regeringen bör se över hur det allmänna vaccinationsprogrammet
              kan utökas till att omfatta hela befolkningen och tillkännager
              detta för regeringen.
            </item>
            <item sortKey="Yrkande 40" xml:id="i-HW5ZhmpQ8572JfN77iWJ2r">
              Riksdagen ställer sig bakom det som anförs i motionen om att
              alla kommuner ska ha ett systematiskt arbete med suicidprevention
              inom elevhälsan, socialtjänsten och äldreomsorgen och tillkännager
              detta för regeringen.
            </item>
            <item sortKey="Yrkande 41" xml:id="i-KeuJBuP3f3ZAAcadmdowbW">
              Riksdagen ställer sig bakom det som anförs i motionen om att
              Systembolagets informations- och forskningsuppdrag bör flyttas
              till en lämplig myndighet med folkhälsokompetens och tillkännager
              detta för regeringen.
            </item>
            <item sortKey="Yrkande 42" xml:id="i-HLGAf38d8TJf19WzNNHbCW">
              Riksdagen ställer sig bakom det som anförs i motionen om att
              effektivisera förebyggande insatser och tillsyn på alkoholområdet
              genom att se över och modernisera lagstiftningen och tillkännager
              detta för regeringen.
            </item>
            <item sortKey="Yrkande 43" xml:id="i-YJQVzUwHj9dLCeXUoGpG7">
              Riksdagen ställer sig bakom det som anförs i motionen om att
              ta bort kravet på matservering för att få servera alkohol och
              tillkännager detta för regeringen.
            </item>
            <item sortKey="Yrkande 44" xml:id="i-52719BgnrGEMrjq3XsCoq6">
              Riksdagen ställer sig bakom det som anförs i motionen om att
              åldersgränsen för både servering och köp av alkohol bör vara identisk
              med myndighetsåldern på 18 år och tillkännager detta för regeringen.
            </item>
            <item sortKey="Yrkande 45" xml:id="i-UM6mkZL9eT3KUHVzu3n5yU">
              Riksdagen ställer sig bakom det som anförs i motionen om att
              utreda om s.k. brukarrum bör inrättas i Sverige och tillkännager
              detta för regeringen.
            </item>
            <item sortKey="Yrkande 46" xml:id="i-Pap56fJcJ3sMZ3UxzjXr6F">
              Riksdagen ställer sig bakom det som anförs i motionen om att
              regeringen skyndsamt bör ta initiativ till att genomföra förslagen
              från den s.k. samsjuklighetsutredningen och tillkännager detta
              för regeringen.
            </item>
            <item sortKey="Yrkande 47" xml:id="i-ADJ1GBVaNnDDkPdw6cyQKv">
              Riksdagen ställer sig bakom det som anförs i motionen om att
              stärka kommunernas och regionernas förutsättningar för att genomföra
              ANDTS-strategin och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-KkVPe4hRWASG8EHc7Jq5Dg">
            Motivering
          </head>
          <p xml:id="i-DoXXoazGz9zj5JBzeYTPPm">
            Centerpartiet strävar efter en vård och omsorg som finns tillgänglig
            för alla – oavsett ålder, kön eller bostadsort – och som utgår
            från den enskilda människans behov. Rätten till självbestämmande
            och inflytande över den vård och omsorg som ges måste gälla såväl
            unga som gamla, friska som sjuka. Välfärdens huvudsyfte är att
            garantera trygghet och likvärdiga förutsättningar för var och
            en, vilket bygger på insikten om att människors behov kan se olika
            ut. Hälso- och sjukvården ska arbeta proaktivt och hålla jämlik
            och hög kvalitet i hela landet.
          </p>
          <p xml:id="i-JaYHbBmZ8QxicW69joBmmF">
            I motionerna 2022/23:905 En utvecklad sjukvård i hela landet,
            2022/23:856 En stärkt folkhälsa från barndom till ålderdom samt
            2022/23:901 En äldreomsorg med trygghet och valfrihet i hela landet
            ges en bredare beskrivning av Centerpartiets övergripande hälso-
            och sjukvårdspolitik, äldreomsorgs- och seniorpolitik samt av
            ett antal konkreta förslag som redan lagts fram för riksdagen
            under mandatperioden.
          </p>
          <head type="h2" xml:id="i-HiMYNgYiPTNbMr5SZ34wEf">
            Hälso- och sjukvårdens organisation och kvalitetsutveckling
          </head>
          <head type="h3" xml:id="i-VYFwFyW4fYH5jMrtzDEha">
            Utbyggd primärvård på landsbygden och i socioekonomiskt utsatta
            områden
          </head>
          <p xml:id="i-TAud32do6dVbL8kTiJjQTF">
            Fysisk tillgänglighet i glesbygd och socioekonomiskt utsatta
            områden är fortfarande en stor utmaning för primärvården, även
            om den digitala vården skapar nya möjligheter för både patienter
            och vårdgivare i många situationer. Centerpartiet vill se ett
            nationellt system för småskalig hälso- och sjukvårdsverksamhet
            som samfinansieras av staten och regionerna och helt ersätter
            den så kallade nationella taxan. Det gemensamma förslag från SKR
            och professionerna som presenterades 2021 är en mycket bra utgångspunkt.
          </p>
          <p xml:id="i-4pEK2SaKw1ovq3Bndb7BYR">
            Våren 2023 remitterade Socialdepartementet promemorian Ds 2023:23,
            vars syfte var att utreda och ge förslag på hur småskalig hälso-
            och sjukvårdsverksamhet kan anslutas till offentligt finansierad
            öppenvård och på så sätt bidra till ett jämlikt vård­utbud i hela
            landet. Centerpartiet anser att slutsatserna och förslagen i promemorian
            inte motsvarar ambitionerna vare sig i SKR:s och professionernas
            hemställan eller i förslagen om en ”främjandelag” som presenterades
            i utredningen God och nära vård – En reform för ett hållbart hälso-
            och sjukvårdssystem (SOU 2020:19).
          </p>
          <p xml:id="i-JKvMErjEtn5zYkTcZrN5JZ">
            Målet måste vara att skapa långsiktiga förutsättningar för småskalig
            hälso- och sjuk­vårdsverksamhet och samtidigt förbättra tillgängligheten
            på landsbygden och i socio­ekonomiskt utsatta områden. En tillfällig
            förordning om statsbidrag, som föreslås i Ds 2023:23, är för kortsiktig
            och otillräcklig.
          </p>
          <p xml:id="i-95e7Gu5QiPHvDQBrCeCyke">
            En viktig förutsättning för den lyckade ”fastlegereformen” i
            Norge är möjligheten för läkare utan eget kapital att starta egen
            mottagning med ett begränsat åtagande, medan övrig primärvård
            erbjuds på annat sätt genom till exempel underleverantörer. Även
            den svenska primärvården måste kunna bestå av både större vårdcentraler
            och mindre mottagningar med bara en läkare och en sjuksköterska.
          </p>
          <p xml:id="i-3z55LXNU1Lb7w4wTAxNDyL">
            En sådan förändring skulle inte minst öka förutsättningarna för
            att bygga ut primär­vården i både mer glest befolkade delar av
            landet och så kallade socioekonomiskt utsatta områden. Där befolkningsunderlaget
            är för litet eller osäkert för att kunna etablera de stora vårdcentraler
            som primärvårdsuppdraget idag kräver, kan man istället få fler
            mindre mottagningar. Det skulle innebära att fler människor får
            närmare till vården. Modellen har redan utretts i SOU 2018:39
            God och nära vård – En primär­vårds­reform och bör kombineras
            med nationella rekommendationer för ersättnings­system inom primärvården
            och en ökad statlig och regional styrning inom ett antal centrala
            områden för kompetensförsörjningen.
          </p>
          <p xml:id="i-BtYZfevTxaxRLipfMHgssN">
            Centerpartiet förväntar sig att regeringen så snabbt som möjligt
            återkommer till riksdagen med en proposition som säkerställer
            långsiktiga förutsättningar för småskalig hälso- och sjukvårdsverksamhet
            på landsbygden och i socioekonomiskt utsatta områden.
          </p>
          <head type="h3" xml:id="i-2Apq6Sn5H8Y37FsdKK4P9p">
            Avancerad hemsjukvård i hela landet
          </head>
          <p xml:id="i-sDEv239gLFsQWywR1War5">
            Förutsättningarna för vårdpersonal att läsa journaler, få tillgång
            till kunskapsstöd eller ta kontakt med en specialist kan numera
            vara lika bra hemma hos patienten som på vård­centralen. Helt
            nya möjligheter till mobil vård och omsorg öppnas upp inte minst
            i glesare delar av Sverige. Men det här är bara möjligt om det
            finns tillgång till snabbt bredband. Sverige har ambitiösa mål
            för bredbandstäckning. För Centerpartiet är det en hjärtefråga,
            och vi har sett till att staten år efter år har skjutit till miljarder
            för att gräva ned fiber som når fler. Men att nå alla hem, i alla
            delar av landet, kommer att kräva en stor utbyggnad av snabbt
            mobilt bredband. Det är en förutsättning för att alla invånare
            ska kunna få tillgång till e‑hälsotjänster. En bättre mobil vård
            och omsorg måste också kunna använda tillförlitliga digitala beslutsstöd
            som snabbt och utan avbrott kan koppla upp sig mot journalsystem,
            register och kollegor många mil bort.
          </p>
          <p xml:id="i-7Genfm7EnEV3PUVoPWcGwb">
            Centerpartiet vill att det för att få en licens för att driva
            bredbandsnätverk och mobila bredbandsnätverk ska införas ett krav
            på operatörerna att bygga ut nätverket till att nå minst 90 procent
            av landets yta och 99 procent av befolkningen. Detta mål för täckning
            har branschen själv antagit. Men för att få behålla sin licens
            ska tillståndet vara kopplat till tydliga etappmål för utbyggnaden.
            Detta är särskilt viktigt för äldreomsorgen. Många äldre vill
            bo kvar hemma, och hemsjukvården och äldreomsorgen behöver kunna
            använda tillförlitliga beslutsstöd. Avancerad hemsjukvård ska
            kunna bedrivas i alla delar av landet.
          </p>
          <head type="h3" xml:id="i-NeY4Y94nWgdXvkQ4iXjoTD">
            Möjlighet att använda rekvisitionsläkemedel vid vård i hemmet
          </head>
          <p xml:id="i-FTnAVrF8ppeagvxnDmHY9H">
            Den medicinska forskningen och den senaste tekniken har gjort
            att vård som tidigare krävde sjukhusvård nu kan ske i patientens
            hem. Med nuvarande regelverk är det dock flera vårdområden som
            ligger i gråzonen för huruvida de är tillåtna eller inte. Ett
            exempel på detta är frågan om när rekvisitionsläkemedel ska få
            användas.
          </p>
          <p xml:id="i-WxeuLQEtBbS2864Z5YHrSM">
            Rekvisitionsläkemedel är de läkemedel som upphandlas och finansieras
            av sjuk­vården för att användas inom hälso- och sjukvården. För
            vårdgivaren består problemet i tolk­ningen av att sjukhusapotekens
            läkemedelsförsörjning ska ske ”till eller inom sjukhus”. Detta
            har tolkats som att det bara får ske till eller inom en sjukhusbyggnad.
            Den fysiska platsen är alltså avgörande och inte vilket typ av
            vård som ges eller patientens behov. Centerpartiet menar att det
            måste vara tvärtom: vården och patientens behov måste komma i
            främsta rummet.
          </p>
          <p xml:id="i-CpQerPCVQT3qb8ESjC4sxS">
            Regeringen bör därför vidta åtgärder så att läkemedel som rekvirerats
            till sjukhus ska kunna användas även i avancerad hemsjukvård i
            hela landet.
          </p>
          <head type="h3" xml:id="i-udPc67V5jQcKDT7gaRN4J">
            Fritt val av utförare också i slutenvården
          </head>
          <p xml:id="i-SF7ppzSCvRipNJC4s1R6WN">
            Den patientlag som infördes 2015 med syftet att stärka patienternas
            rättigheter och medbestämmande visade sig vid en utvärdering inte
            ha haft någon större effekt. Svenska patienter upplever tvärtom
            att de är mindre delaktiga och att tillgängligheten är sämre idag,
            än när lagen infördes. Till stor del beror detta på att sjukvården
            saknar transparenta och strukturerade metoder för att informera
            om patientens rättigheter och valmöjlig­heter. Att andra länder
            lyckats skapa en mer tillgänglig vård till en likvärdig kostnad
            och kvalitet är ett bevis på att även Sverige kan komma bort från
            långa köer och lågt patientinflytande. Den svenska sjukvården
            kan slå in på en annan väg. Det är en väg där patienten enkelt
            kan få en översikt över alla de vårdgivare och vårdtjänster som
            finns att nyttja, såväl digitalt som fysiskt.
          </p>
          <p xml:id="i-CstwcFnauwitNp961aF7JP">
            Skillnader i väntetid både inom och mellan olika regioner, samt
            mellan olika vård­givare inom samma specialistområde, pekar på
            att det finns potential att korta patientens väntetider om vårdgivarnas
            och regionernas samlade kapacitet används mer effektivt. I patientlagen
            fastslås att patienter har möjlighet att välja utförare av offentligt
            finansierad öppen vård, inom eller utom hemregionen, obeaktat
            väntetiderna. Genom att patienter i hela landet får möjlighet
            att välja vårdgivare även för specialistbehandling och opera­tion
            kan vårdgivare med kortare köer till särskilda behandlingar bistå
            med att korta köerna i hela landet.
          </p>
          <p xml:id="i-BBnU6vFsnqhU2zHhV48yFb">
            Centerpartiet vill därför stärka rättigheterna i patientlagen
            genom att ge patienten rätt att välja även slutenvård vid en annan
            klinik än vid hemregionens egna vårdgivare. Rättigheten ska innebära
            att patienten vid beslut om ordinerad behandling får vara delaktig
            i beslutet om val av klinik för behandling och även får avgöra
            vart remissen ska skickas efter att en läkare bekräftat patientens
            behov.
          </p>
          <head type="h3" xml:id="i-7zdzVw61CBt1x2khVHX98W">
            Systematisering av arbetet med digitala stöd och personaldriven
            innovation
          </head>
          <p xml:id="i-APT2EgJm9JpUYb9AbcLoDU">
            I dag saknas en aktör med ett tydligt nationellt ansvar för utvärdering
            och förvaltning av digitala stöd inom hälso- och sjukvården. Både
            personal och patienter nyttjar i ökande grad appar med personlig
            information. Digitala råd och behandlingar marknadsförs inte sällan
            utan granskning av obunden medicinsk expertis. Evidensbaserad
            behandling förutsätter att vårdens tekniska hjälpmedel är kunskapsbaserade
            och användaranpassade med egen medicinsk och teknisk ledning.
            Appar och digitala stöd som hanterar patient­information och ger
            råd bör certifieras medicinskt och tekniskt. Det behövs även en
            struktur som säkerställer att professionerna och patienterna i
            hela landet får jämlik digital tillgång till bästa evidens i vårdmötet.
            Detta finns i till exempel Skottland och Finland.
          </p>
          <p xml:id="i-RZQxPCPzNvLuGereHjhwG">
            Många digitala stöd har visat effekter för till exempel lättare
            psykisk ohälsa eller livsstilsändringar som rökavvänjning och
            viktnedgång. Patientsäkerhet måste säker­ställas för alla, liksom
            korrekt beskrivning av effekt. Kostnadseffektivitet är främst
            motiverad när samhället subventionerar.
          </p>
          <p xml:id="i-Rm1w9cKEsqvCr1b9qY9exp">
            En möjlighet är att inrätta ett vetenskapligt nationellt råd
            med ansvar för att värdera om digitala stöd och appar har medicinska
            effekter och om dessa motiverar finansiering med skattemedel.
            Dock krävs såväl fristående som offentliga aktörer för att sätta
            en kravbild och se till att den implementeras på ett patientvänligt
            sätt. Det är också viktigt att se till övriga nordiska länder
            och EU-länder för att undvika onödiga gränshinder och ta del av
            erfarenheter och tekniska lösningar.
          </p>
          <p xml:id="i-6jxemYUAgZUN4c6t66trU4">
            Centerpartiet vill mot bakgrund av detta att regeringen ser över
            hur ett nationellt system för certifiering av digitala stöd och
            appar kan inrättas.
          </p>
          <p xml:id="i-TfYQzSwDHyrNBMktXLPu9J">
            Det är också viktigt att ersättningssystemen inte är utformade
            på sätt som i praktiken motverkar omställning till distanslösningar
            och digitalisering som är positiv för patient­erna, eller som
            hindrar personaldriven innovation. Det bör tillsättas en utredning
            av hur ersättningssystemen och andra styrmedel kan stimulera personaldriven
            innovation i hälso- och sjukvården och omsorgen.
          </p>
          <head type="h3" xml:id="i-WZjHhfUZM7qKa2T81QxYVL">
            Långsiktig finansiering och struktur för kvalitetsregistren
          </head>
          <p xml:id="i-UABoHd9nDD7TdG4hNZwh3f">
            Nationella kvalitetsregister innehåller individbaserade patientuppgifter
            om problem, diagnos, behandling och resultat för olika sjukdomar
            eller tillstånd inom den allmänna hälso- och sjukvården och den
            kommunala hälso- och sjukvården. Registren ger kunskap om hur
            vården fungerar och kan förbättras. Rätt använda bidrar de till
            att utveckla vården och därmed till att rädda liv. Genom att länka
            ihop data från kvalitets­register med till exempel slutenvårds‑,
            läkemedels- och befolkningsregistren finns unika, men i dag kraftigt
            underutnyttjade, möjligheter att undersöka vad som påverkar kvaliteten
            på sjukvård, äldreomsorg och socialtjänst.
          </p>
          <p xml:id="i-7W6nbPHRZWUkpBeFA8rK36">
            Centerpartiet anser att staten behöver ta ett tydligt ansvar
            inte bara för en moderni­serad lagstiftning utan också för att
            säkerställa långsiktig finansiering och struktur för kvalitetsregistren.
            Regeringen bör ge ett tydligt och permanent uppdrag till lämplig
            myndighet.
          </p>
          <head type="h3" xml:id="i-Kap17KjUJiEtHc1kjDZCxo">
            En robust medicinsk beredskap i hela landet
          </head>
          <p xml:id="i-NFw1gbyfS2ieuuLyXiUdNq">
            Hälso- och sjukvården är en viktig del av det svenska totalförsvaret.
            Vården behöver därför bli mer motståndskraftig under samhällskriser
            och ytterst under krig.
          </p>
          <p xml:id="i-FFmWUswyptY1hemMNL175M">
            Lagen om upphandling på försvars- och säkerhetsområdet (LUFS)
            har som huvud­syfte att skapa konkurrens i upphandlingar av känslig
            karaktär på försvars- och säkerhets­området. LUFS ska ge förutsättningar
            för ett såväl starkare som mer anpassat skydd av ett upphandlingsföremål.
          </p>
          <p xml:id="i-5YeQkcoy6s2kCg1YuDaVs5">
            Det är viktigt att inte föråldrad eller otydlig lagstiftning
            står i vägen för bättre bered­skap och säkerhet i hälso- och sjukvården.
            Regeringen bör se över hur det skyndsamt kan förtydligas att det
            ska vara möjligt att tillämpa LUFS vid upphandlingar inom vård,
            omsorg och socialtjänst.
          </p>
          <head type="h3" xml:id="i-EHrxkEC15AyxanSM9H4mUd">
            Proaktivt tillsyn
          </head>
          <p xml:id="i-5yP8j9yZjFfC2FuWAEi2DY">
            Granskning och tillsyn är en förutsättning för en bra välfärd.
            Som samhälle och som medborgare ska vi kunna lita på att skattepengar
            ger mesta möjliga vård och omsorg och att kvalitetsbrister och
            exempel på vanvård framkommer och åtgärdas. Tyvärr finns det brister
            i hur granskning och tillsyn sker i dag. Inspektionen för vård
            och omsorg (Ivo) och andra myndigheter med granskningsuppdrag
            har små möjligheter att gå på djupet i alla organisationer. Ofta
            sker tillsyn på en övergripande nivå där det säkerställs att rikt­linjer
            och styrdokument finns på plats, men det finns vare sig verktyg
            eller tid för att hitta problemen i arbetssätt och metoder, samarbetsformer,
            ledarskap och annat som är det som gör störst skillnad för vård-
            och omsorgskvaliteten. Många vård- och omsorgs­givare lägger därför
            mycket tid och pengar på att överdokumentera för att klara granskningar,
            väl medvetna om att det är detta granskningen riktar in sig på.
            Så kallat gransknings­undvikande förekommer också där välfärdsverksamheter
            försöker undvika granskning eller dölja sina problem.
          </p>
          <p xml:id="i-VAK9LV2hZUA8xah6dFy9Dr">
            Därför behöver möjligheterna till effektiv granskning utvecklas.
            Ivo och andra granskande myndigheter ska kunna vitesbelägga eller
            stänga ned verksamheter som har allvarliga brister, och de ska
            få verktyg för att göra heltäckande och djuplodande granskningar
            av välfärdens olika utförare. Genom framväxten av en mer digitaliserad
            hälso- och sjukvård skapas möjligheten att närmast i realtid följa
            kvalitetsutvecklingen. Inhämtning av uppgifter kan till stor del
            automatiseras, och genom program och algoritmer kan de med liten
            eller ingen mänsklig inblandning systematiseras och analyseras.
            Detta ger helt nya möjligheter att hitta och granska de vårdgivare
            som är systematiskt sämre än andra. Det ger också förutsättningar
            att skapa kunskapsunderlag för utveckling och förbättringar. På
            så vis skapas ett starkt och ständigt tryck uppåt i kvalitet.
          </p>
          <p xml:id="i-2HKEWrTnxuMdr2h71sDLhZ">
            I Riksrevisionens granskningsrapport från slutet av 2019 står
            att Ivo ännu inte helt har levt upp till förväntningarna på en
            effektiv och strategisk tillsyn, och att det delvis beror på att
            regeringen inte gett myndigheten stabila och långsiktiga förutsättningar.
            Ivo har inrättat en särskild analysavdelning i syfte att förbättra
            och utveckla tillsynsarbetet i en sådan riktning och det är viktigt
            att regeringen ser över hur både Ivo och andra myndigheter med
            tillsynsuppdrag kan få långsiktiga förutsättningar och verktyg
            att kunna fungera som en resurs för kommuner och regioner att
            avropa hjälp från och kunna agera mer utifrån lokala och regionala
            behov.
          </p>
          <p xml:id="i-MaPDDi1HYE513BFMAqNvFw">
            Ett viktigt led i detta är att undanröja de juridiska hinder
            som kan finnas för ett sådant arbetssätt. Regeringen bör ta initiativ
            till en översyn och återkomma till riks­dagen med förslag på eventuella
            nödvändiga författningsändringar.
          </p>
          <head type="h3" xml:id="i-Kqk5UQQazHqJcjAc34BoA">
            Hedersförtryck med sjukvården som verktyg
          </head>
          <p xml:id="i-9T2FnybyxPxtWE3Z6DYxJz">
            Så kallade oskuldskontroller är en del av det hedersvåld och
            förtryck som drabbar unga i Sverige och många andra länder. Oskuldskontroller
            och intyg om dessa, så kallade oskuldsintyg, är inte tillåtna
            enligt svensk grundlag och inte förenliga med hälso- och sjukvårdslagen
            eller patientsäkerhetslagen. All hälso- och sjukvård ska bygga
            på vetenskap och beprövad erfarenhet. Att genomföra en oskuldskontroll
            bryter mot dessa principer och ska inte förekomma i svensk hälso-
            och sjukvård. Om en sådan undersök­ning genomförs inom den offentligt
            finansierade vården är det även ett allvarligt missbruk av offentliga
            medel. Om den undersökte inte är myndig eller inte själv önskar
            att genomföra undersökningen är det Centerpartiets bedömning att
            detta bör gå att pröva också mot brottsbalken, exempelvis våldtäkt
            eller sexuellt ofredande.
          </p>
          <p xml:id="i-9vZ4WE43qKPGX3TiLnPRYM">
            Trots att oskuldskontroller redan är förbjudet drabbar detta
            unga människor i Sverige. Det behövs en helhetlig översyn och
            förstärkning av lagstiftningen i syfte att effektivt stoppa detta
            och straffa ansvariga. Centerpartiet anser att det ska vara förbjudet
            för sjukvårdspersonal att medverka till så kallade oskuldskontroller.
          </p>
          <p xml:id="i-U8QSjNGFXTvjr88R5BcoPQ">
            Det behövs även åtgärder mot det som kallas ”hymenrekonstruktioner”.
            Detta är operationer som bygger på myten om att hymen är en hinna
            som spräcks vid samlag och att det skulle vara något som kan rekonstrueras,
            vilket helt enkelt inte stämmer. Dessa operationer är kvacksalveri
            och hör inte hemma i sjukvården.
          </p>
          <p xml:id="i-EjKCCuKECq3izCs3VvaDea">
            Förutom att brottsrubricering och andra aktuella åtgärder mot
            hymenrekonstruk­tioner bör ingå i den översyn av lagstiftningen
            som Centerpartiet föreslår, måste också de verktyg som redan står
            till buds börja användas. Inspektionen för vård och omsorg (Ivo)
            behöver skyndsamt kunna granska verksamheter när det kommer fram
            misstanke om oskuldskontroller eller hymenrekonstruktioner. Legitimationen
            ska kunna dras in för läkare eller sjuksköterskor som inte lever
            upp till patientsäkerhetslagens krav på vetenskap och beprövad
            erfarenhet. Samtidigt behövs fortsatt stärkt kompetens om hedersförtryck
            inom sjukvården och elev- och studenthälsan så att fler kan få
            det stöd de behöver.
          </p>
          <p xml:id="i-SYtRQ1rB2ZVxiMDobNQYS5">
            Regeringen bör se över hur Inspektionen för vård och omsorg (Ivo),
            sjukvården och elevhälsan på lämpligaste sätt kan få ett tydligt
            uppdrag om att förebygga så kallade hymenrekonstruktioner. Ett
            första steg är att ge Socialstyrelsen i uppdrag att förtydliga
            att ”hymenrekonstruktioner” inte är i enlighet med vetenskap och
            beprövad erfarenhet.
          </p>
          <head type="h3" xml:id="i-P7ZodmRFQavADokeXoFZHa">
            Lagstifta om vård av patienter med bristande beslutsförmåga
          </head>
          <p xml:id="i-KhEMBdjXQJKwpHaTbkFj9u">
            Hälso- och sjukvårdspersonal behöver dagligen ta ställning till
            vårdinsatser för vuxna patienter med bristande beslutsförmåga,
            till exempel medvetslösa patienter, patienter med demenssjukdom,
            strokepatienter, patienter med allvarlig psykisk sjukdom och i
            vissa fall även svårt sjuka covid-19-patienter. I Sverige saknas,
            med några undantag, lagstiftning som anger under vilka förutsättningar
            vård kan ges till en patient som själv saknar förmåga att samtycka,
            och vem som ska besluta i dennes ställe. Förutom Sverige har samtliga
            nordiska länder infört sådan lagstiftning. Avsaknaden av en reglering
            medför att Sverige inte har kunnat ratificera Europarådets konvention
            om mänskliga rättigheter och biomedicin (Oviedokonventionen) och
            dess protokoll.
          </p>
          <p xml:id="i-EVabMj1W7H7FzaNya8BmyK">
            En utredning, Stöd och hjälp till vuxna vid ställningstaganden
            till vård, omsorg och forskning (SOU 2015:80), lämnade redan 2015
            förslag till en enkel och ändamålsenlig reglering. Utredningen
            Framtidens teknik i omsorgens tjänst (SOU 2020:14) föreslog, förutom
            ett flertal författningsändringar, att Socialstyrelsen uppdras
            att ta fram en handbok om vård och omsorg till människor med nedsatt
            beslutsförmåga.
          </p>
          <p xml:id="i-NDCgG1p8jCJewJ14pq5vE4">
            Centerpartiet ser det som mycket angeläget att både en reglering
            och adekvat kunskapsstöd skyndsamt kommer på plats för att ge
            vårdpersonal rättsligt stöd för sina dagliga insatser till beslutsoförmögna
            patienter.
          </p>
          <head type="h2" xml:id="i-Pc2F8n41yupUookutK48zc">
            Prioriteringar inom hälso- och sjukvården
          </head>
          <head type="h3" xml:id="i-dSzanWxwQmq3yeUq7W65h">
            Jämställd sjukvård i hela landet
          </head>
          <p xml:id="i-L6q1CYbbhdfAzLaWBPj3ts">
            Ett av Sveriges sex jämställdhetspolitiska mål är en jämställd
            hälsa. Trots detta visar utvärderingar att insatserna för kvinnors
            hälsa inte täcker hela problembilden. Det saknas också tydliga
            behovsbedömningar och prioriteringar, både inom satsningarna och
            jämfört med andra områden eller grupper. Det finns en bild av
            bristande samordning och onödigt dubbelarbete. Redan 2014 rekommenderade
            Myndigheten för vård- och omsorgsanalys att det bör utvecklas
            en nationell modell för att mäta och följa upp ojämlik vård samt
            utvärdera effekter av metoder som prövas för ökad jämlikhet. Myndigheten
            har tidigare haft i uppdrag att följa upp satsningar på kvinnors
            hälsa, men vissa tillfälliga insatser är inte tillräckligt.
          </p>
          <p xml:id="i-6QcyQwyD8sxGHiKxEsDnN4">
            För att se till att myndigheten kan bygga upp kompetens och kunskap
            som kan göra verklig skillnad anser Centerpartiet att den bör
            få ett permanent monitorerings- och analysuppdrag som rapporteras
            årligen.
          </p>
          <p xml:id="i-MLL3zEWLUn3jtbue9GzqTw">
            Svårigheter att få hjälp för olika kvinnosjukdomar och tillstånd
            gäller för kvinnor i alla åldrar. Många kvinnor lider av problem
            kopplat till klimakteriet, men kan också ha svåra besvär från
            exempelvis tidigare förlossningar. Genom cellprovtagningarna nås
            nästan alla kvinnor mellan 23 och 64 år regelbundet av sjukvården.
            Centerpartiet föreslår att regeringen ser över möjligheten att
            cellprovtagningen kompletteras med ett frivilligt hälsosamtal
            hos barnmorska. Lämplig myndighet bör få i uppdrag att ta fram
            nödvändiga riktlinjer och kunskapsstöd.
          </p>
          <head type="h3" xml:id="i-Y9wwy9CVD1tmxbLzMj7FXv">
            Kraftfulla insatser mot psykisk ohälsa i hela landet
          </head>
          <p xml:id="i-MLGzptbJMHnKTLngN6ht5v">
            När en person med stressrelaterad psykisk ohälsa fått kontakt
            med vården ska mål­sättningen vara att hen erbjuds bästa möjliga
            behandling utifrån sina behov. För att vårdpersonalen ska lyckas
            med det krävs evidensbaserad kunskap om vilka behand­lings­metoder
            som är mest effektiva. Evidensläget kring behandling för stressrelaterad
            psykisk ohälsa och utmattningssyndrom är emellertid svagt, samtidigt
            som vårdformer och vårdkvalitet varierar stort mellan olika delar
            av landet.
          </p>
          <p xml:id="i-PzTvDq9iFTmN5of3rXvXT6">
            Det behövs skyndsamma åtgärder för att säkerställa patientsäkerheten
            och jämlik vård i hela landet. Centerpartiet anser därför att
            Socialstyrelsen bör ges i uppdrag att ta fram förbättrade nationella
            kunskapsstöd kring behandling av psykisk ohälsa i allmän­het och
            stressrelaterad psykisk ohälsa i synnerhet. Detta så snart som
            möjligt. Social­styrelsen bör dessutom regelbundet uppdatera kunskapsstöden
            i syfte att dela goda exempel från olika regioner, kommuner och
            privata vårdgivare.
          </p>
          <p xml:id="i-DPEbqoojs24vmTL8cXXsMX">
            Patienter som lider av psykisk ohälsa vårdas frekvent i den somatiska
            slutenvården. Det är viktigt att personal inom somatisk slutenvård
            har kunskap och metoder att upptäcka och följa upp patienter som
            också kan behöva psykiatrisk vård. En Ivo-rapport från 2017 beskriver
            ”viss brist på kompetens” både inom den psykiatriska och somatiska
            vården, om hur man bäst bemöter och behandlar denna patientgrupp.
            Orsakerna till dessa brister kan vara flera; det kan handla om
            kulturer och värderingar inom hälso- och sjukvården, ett stuprörstänk,
            att befintliga strukturer för samverkan inte följs eller om ersättnings-
            och resursfrågor och sekretesshinder. En ytterligare orsak kan
            vara att det brister i ledning och styrning och i förmågan att
            planera, kontrollera och följa upp arbetet med patientgruppen.
          </p>
          <p xml:id="i-FMn4aajLUb1t8ikNd9MmQS">
            Personer med somatisk och psykiatrisk samsjuklighet är en heterogen
            grupp. De flesta har dock ett starkt behov av att samordningen
            fungerar både mellan vårdens aktörer och mellan vården och omsorgen.
            Ivo genomförde 2020 en tillsyn som fokuserade på samordning. Myndigheten
            konstaterade att tillämpningen av de överenskommelser som finns
            mellan olika verksamhetsområden brister. Tillsynen visade också
            att vårdgivarna inte säkerställer att verksamheternas personal
            har den kunskap som behövs för att upprätthålla kraven på en god
            vård. Den bristande kännedomen om varandras arbetssätt och få
            snabba kontaktvägar verksamheter emellan, riskerar enligt Ivo
            att påverka vården och behandlingen negativt.
          </p>
          <p xml:id="i-MaVnPpATkX21nPqJAEzcqL">
            Mot bakgrund av detta anser Centerpartiet att regeringen bör
            ge lämplig myndighet i uppdrag att stärka förutsättningarna för
            kunskaps- och metodutveckling om psykisk ohälsa och psykisk sjukdom
            inom den somatiska slutenvården.
          </p>
          <head type="h3" xml:id="i-9vWfmFCj1vRCgVxPHTnKHd">
            Kvalitetslyft i förlossningsvården och stärkt valfrihet för den
            födande
          </head>
          <p xml:id="i-BphzCHqudUygMkZ96FQieK">
            Centerpartiet vill se en bredare förlossningsvård med mer valfrihet
            och kontinuitet för den födande kvinnan och fler valmöjligheter
            för personalen. Därför behövs nationella riktlinjer och vårdprogram
            samt resurser och modeller för att utveckla förlossnings­vården
            till att bli jämlik över landet. Det handlar om barnmorskeledda
            enheter i anslutning till akutsjukhusen och regionfinansierade
            hemförlossningar för de som så önskar och där det inte finns medicinska
            hinder. Alla ska kunna följas av samma barnmorskor under hela
            graviditeten, under förlossningen samt i eftervården. Det är också
            viktigt att korta responstiden och se till att det blir fler ambulansbilar
            och fler medarbetare i ambulansvården i områden med stora geografiska
            avstånd. Det ökar tryggheten för gravida kvinnor med lång resväg
            till BB.
          </p>
          <p xml:id="i-55HzjvJVq7taVwPSBYUfVv">
            Centerpartiet anser att regeringen bör vidta åtgärder för att
            förtydliga barnmorskans roll i svensk hälso- och sjukvård i syfte
            att ge den födande kvinnan mer valfrihet och bättre kontinuitet
            samt skapa fler karriärmöjligheter och en bättre arbetsmiljö för
            barnmorskan.
          </p>
          <p xml:id="i-Uh5781KuQhjtn1GLHybeyu">
            I Region Stockholm har friska omföderskor möjligheten att föda
            hemma, om de själva väljer det. Detta innebär att fler kan föda
            barn där de själva känner sig tryggast, oavsett om det är på ett
            högteknologiskt sjukhus eller i sitt eget hem. Den som väljer
            att föda hemma får hjälp av två barnmorskor, vilket säkerställer
            att förlossningen blir säker både för den födande och för barnet.
          </p>
          <p xml:id="i-C1i3ki6mbarvL8fFmpJQ5H">
            För att säkerställa en jämlik förlossningsvård i hela landet
            bör regeringen ge Social­styrelsen i uppdrag att ta fram riktlinjer
            för hemförlossning som kan ingå i de nationella riktlinjerna för
            förlossningsvården.
          </p>
          <p xml:id="i-7jHY3nWy79V5PcdbNyM7zR">
            Över tid har kontakten med vården efter förlossningen minskat.
            Eftervården består idag främst av ett kontrollbesök hos barnmorska
            åtta veckor efter förlossningen. Besöket är en viktig del för
            att exempelvis upptäcka förlossningsskador. Det finns behov av
            att stärka upp eftervården för att i ett tidigt skede ge kvinnor
            i behov det stöd och den vård de har rätt till. Det kan göras
            genom att låta efterkontrollen med barnmorska komplet­teras med
            ett besök hos fysioterapeut med inriktning på kvinnors hälsa.
            Deras fokus på funktion gör att exempelvis en bäckenbottenundersökning
            kan bli mer ingående och bli ett bra komplement till barnmorskornas
            arbete. På samma vis som det kopplas in fysio­terapeut vid muskelskada
            eller operation borde det vara en självklarhet att ha tillgång
            till fysioterapeutisk kompetens efter förlossningen. Det ökar
            inte bara möjligheten till ett fungerande liv utan smärta för
            kvinnor, dessutom är det samhällsekonomiskt effektivt då återkommande
            sjukhusbesök och sjukskrivningar kan förhindras.
          </p>
          <p xml:id="i-Pw29zK6WtTLFcAsv9CtA8n">
            Regeringen bör därför skyndsamt genomföra riksdagens fattade
            beslut om att ge lämplig myndighet i uppdrag att utreda ett krav
            på fysioterapeutisk kompetens om kvinnors hälsa vid eftervård
            efter förlossningen.
          </p>
          <p xml:id="i-DMgdFnXwY4TWNek7EE44Bv">
            Idag får 80 procent av alla kvinnor en muskelbristning i bäckenbotten
            i samband med förlossning. Trots det är det många kvinnor som
            aldrig får hjälp, istället får många höra att det är ”normalt”
            att ha smärta i magen, framfall eller urinläckage, att det inte
            är någon fara. Det beror både på okunskap och på att det inte
            upptäcks.
          </p>
          <p xml:id="i-CkmaGJT6JRK7deGi31tBCC">
            Regeringen bör ge lämplig myndighet i uppdrag att kartlägga förutsättningarna
            för tillgängligheten i förlossnings- och eftervården samt föreslå
            åtgärder för att kvinnor i hela landet snabbare kan få tillgång
            till vård och behandling av förlossningsskador.
          </p>
          <head type="h3" xml:id="i-PUqxXfFAuDifAyPgSLLJ14">
            Stärkta insatser för människor med könsdysfori
          </head>
          <p xml:id="i-QcrWuynddnRBKPmdWHXe51">
            Att uppleva att könsidentiteten inte stämmer överens med det
            fysiska könet – könsdysfori – innebär ofta en svår psykisk påfrestning.
            Det är angeläget att den berörda gruppen får tillgång till god
            hälso- och sjukvård och ett bra bemötande. Det behövs bättre grundläggande
            kunskaper om könsidentitet och könsdysfori inom vården och omsorgen.
            En förutsättning är att personalen i elevhälsan och primärvården
            möter frågeställningarna redan under utbildningen och att det
            hela tiden finns tillgängligt och uppdaterat kunskapsstöd från
            Socialstyrelsen att tillgå, även lokalt.
          </p>
          <p xml:id="i-RDTBi4LM3qVFqdWmLV1tV1">
            För många som lever med könsdysfori innebär möjligheten att genomgå
            ett könsbyte en stor lättnad. Men det är en process som kräver
            omfattande utredning, inte minst hos unga minderåriga personer
            som befinner sig i en intensiv utvecklingsperiod i livet. För
            den som lider av psykisk ohälsa kan detta bidra ytterligare till
            osäkerhet kring den egna identiteten. Vård i form av förutsättningslösa
            samtal, hjälpmedel som ingår i högkostnads­skyddet, stöd och utredning
            måste påbörjas när vårdbehov uppstår, dock utan att irrever­sibla
            ingrepp förbereds eller genomförs före 18 års ålder.
          </p>
          <p xml:id="i-TAyyFtc2FaLadQJtJMHYZu">
            Socialstyrelsen beslutade 2020 att viss vård för könsdysfori
            ska bli nationell högspecialiserad vård och bedrivas vid tre enheter.
            Målet är att få en mer patientsäker vård och öka förutsättningarna
            för forskning och kunskapsutveckling. Inspektionen för vård och
            omsorg (Ivo) bör få ett särskilt uppdrag att följa upp transvården
            och se till att alla får tillgång till de främsta expertteamen.
            De delar av transvården som kan ges lokalt med lika god kvalitet
            ska också ges lokalt. Då behöver regering, myndigheter och regioner
            gemensamt ta ansvar för att transvården får de resurser som behövs
            för att korta vårdköerna och ge snabbt och likvärdigt stöd oavsett
            var i landet man bor. Det inkluderar även hjälpmedel. Tillgången
            på hjälpmedel ska vara jämlik i hela landet.
          </p>
          <head type="h3" xml:id="i-JzMKcJBtPPtJbhQase2CwE">
            Jämlik vård till personer som utsatts för sexuella övergrepp
          </head>
          <p xml:id="i-FTMVD6Yf5Y8RXDz5jDLE2j">
            Många människor som utsatts för våld kommer i kontakt med vården.
            Ibland är det i direkt anknytning till att de har blivit fysiskt
            skadade, ibland i andra ärenden, och ibland till och med flera
            år senare till följd av psykiska besvär. Som det är i dag finns
            det tillgänglig akutvård i flera regioner för den som utsatts
            för våldtäkt, men däremot saknas det genomgående icke-akuta vårdinsatser.
          </p>
          <p xml:id="i-4yytay8tCtJxJi7hKTVnkC">
            För Centerpartiet är det självklart att den som är utsatt för
            sexuella övergrepp ska få adekvat vård både för fysiska skador,
            traumabehandling, och behandling för icke-akuta psykiska sjukdomssymptom.
            I dag är kunskapsläget lågt och det saknas behandlings­metoder
            för icke-akuta symptom, som kan uppstå en tid efter våldet eller
            som kvinnan har haft under en längre tid. Den som drabbats av
            psykiska besvär hänvisas till psykiatrin, med långa köer och inte
            tillräckliga redskap för att bemöta och behandla symptom som uppkommit
            till följd av sexuella övergrepp eller våld i nära relation.
          </p>
          <p xml:id="i-5EWejCxc7X9rLtExRkTSoh">
            Det behövs en rehabiliteringskedja som är sammanhållen, likartad
            och jämlik. Det behövs även bättre metoder för att identifiera,
            diagnostisera och behandla post­trau­ma­tiska symptom. Det är
            angeläget att utveckla kliniska behandlingsmetoder och att implementera
            dessa i hela landet.
          </p>
          <p xml:id="i-UBzhU8ohEWvkoQ2BVCffdr">
            Vi anser även att patientavgiften för den som söker vård efter
            att ha utsatts för sexuellt våld ska tas bort i hela landet. Detta
            är verklighet i vissa regioner idag, och vi vill att det ska vara
            det i samtliga regioner. Regeringen bör i samråd med SKR se över
            hur detta lämpligast kan implementeras.
          </p>
          <head type="h2" xml:id="i-NoUMJZHoX2M83QJtcHWu7d">
            Äldreomsorg och stöd till seniorer
          </head>
          <p xml:id="i-XMFfwh7m59Dha2RwTpCjwD">
            Äldre ska kunna leva ett aktivt liv och ha inflytande i samhället
            och över sin vardag, kunna åldras i trygghet och med bibehållet
            oberoende, bemötas med respekt, ha tillgång till god vård och
            omsorg samt erbjudas en jämställd och jämlik vård och omsorg.
          </p>
          <p xml:id="i-F8WpX8xJuU1owNFVFCpVYy">
            I motionen 2022/23:901 En äldreomsorg med trygghet och valfrihet
            i hela landet ges en bredare beskrivning av Centerpartiets övergripande
            senior- och äldreomsorgs­politik samt av ett antal konkreta förslag
            som redan lagts fram för riksdagen under mandat­perioden.
          </p>
          <head type="h3" xml:id="i-Hzxn68skwebkjut6PbxHeS">
            Jämlika möjligheter till trygg hemsjukvård i hela landet
          </head>
          <p xml:id="i-T7Tb4ef6vWFbnZfpAHs1KQ">
            I varje kommun ska finnas kapacitet att inom hemsjukvården kunna
            ge nödvändiga vårdinsatser. Det betyder krav både på trygg kompetens,
            medicinsk utrustning och även kunskap om palliativ vård.
          </p>
          <p xml:id="i-75f9HjYAYAQqA8vQ63CPUu">
            En viktig förutsättning för detta är att sjuksköterskor och undersköterskor
            ges ett större ansvar och en bredare delegation att ge vård till
            äldre i särskilt boende. Det kan till exempel handla om att specialistsjuksköterskor
            får en utökad förskrivningsrätt av vissa läkemedel. Det bör tillsättas
            en utredning av vilka ändringar i lagar, föreskrifter och andra
            regleringar som behövs för att åstadkomma detta.
          </p>
          <p xml:id="i-M1Qqw7xJGtKKu85HPeKbuw">
            Ingen som bor i särskilt boende ska kunna nekas vård eller omsorgsinsatser
            som kan utföras i hemmet. Alla äldreboenden behöver ha tillgång
            till sjuksköterskekompetens dygnet runt, under alla veckans dagar.
            Det betyder inte att en sjuksköterska behöver finnas på plats,
            men en fast sjuksköterska ska finnas att tillgå. Regeringen bör
            vidta de åtgärder som behövs för att säkerställa detta.
          </p>
          <p xml:id="i-GvAqSvHueeMYKffgu9kkgm">
            En annan viktig förutsättning är att staten fortsätter den satsning
            på betald utbildning, karriärtjänster och fasta anställningar
            som Centerpartiet medverkat till under förra mandatperioden. Språkutbildningsinsatser
            för nyanställd och befintlig personal som saknar tillfredsställande
            kunskaper är en förutsättning och ingår i pågående satsningar.
          </p>
          <head type="h3" xml:id="i-Jon5LRuabUrLj3mH6Q9kx9">
            Fler undersköterskor med nya karriärmöjligheter
          </head>
          <p xml:id="i-Dirn55PppsEVv2AXDFDRcj">
            Centerpartiet vill bygga ut den lyckade satsningen på så kallade
            karriärtjänster inom äldreomsorgen och sjukvården. Satsningen
            innebär möjligheter till kompetenslyft, karriärutveckling och
            lönepåslag med fördjupad kompetens inom centrala områden.
          </p>
          <p xml:id="i-RNBwudmEzRsDVAVDj8mf7S">
            Undersköterskor utgör ryggraden i svensk äldreomsorg. Regeringen
            bör ge Social­styrelsen i uppdrag att föreslå hur fler undersköterskor
            i hela landet kan få tillgång till fortbildning och specialisering
            samt hur satsningen på karriärtjänster kan byggas ut till att
            även omfatta undersköterskor.
          </p>
          <p xml:id="i-Fzm1JPqyuJr9HYyjsMwfNm">
            Riksdagen beslutade 2021 att reglera undersköterskeyrket och
            göra undersköterska till en skyddad yrkestitel. Det är viktigt
            att inte regleringen av yrkestiteln gör det svårare eller omöjligt
            för läkarstudenter och läkare utbildade i utlandet att arbeta
            som under­sköterska under studierna. Det är viktigt att sjukvården
            och äldreomsorgen kan ta studenternas kompetens till vara. Det
            är även avgörande för att klara av bemanningen i vården.
          </p>
          <p xml:id="i-XQpE5Do29M9HwqyNtvQgod">
            Regeringen bör mot bakgrund av detta ta nödvändiga initiativ
            för att läkarstudenter, till exempel efter ett visst antal terminer,
            kan arbeta som undersköterska och/eller ansöka om titeln undersköterska
            hos Socialstyrelsen.
          </p>
          <head type="h3" xml:id="i-GFbt1LKbHDVbfRX5pw9gxZ">
            Rutavdrag för omsorgsnära tjänster
          </head>
          <p xml:id="i-FbevDXzQhM96QC26T7atnB">
            Många äldre önskar hjälp med vardagssysslor, sällskap eller omsorg
            som hemsjuk­vården och hemtjänsten inte har möjlighet att hjälpa
            till med. Ruttjänster kan vara ett utrymme att nyttja för de personer
            som inte har omvårdnads- och/eller servicebehov för att få dessa
            insatser beviljade av socialtjänsten. Under förra mandatperioden
            fick Centerpartiet genomslag för att utvidga rutavdraget med tillsyn
            av bostad och trädgårds­skötsel.
          </p>
          <p xml:id="i-E652hfYdDReuB1dwfVHvnU">
            Utredningen SOU 2020:52, Ett särskilt RUT-avdrag for äldre, föreslog
            fem ytterligare ruttjänster som var särskilt aktuella för personer
            65 år och äldre. Tjänsterna gällde sällskap, matlagning, rastning
            och passning av sällskapsdjur, tillsyn av bostad och trädgårdsskötsel.
            Utredningens förslag har, med undantag av förslaget om avdrag
            för enklare tillsyn av bostaden, inte genomförts.
          </p>
          <p xml:id="i-MeAKHccKWH39kAo9DThwAo">
            Att komplettera rutavdraget med hushålls- och omsorgstjänster
            som riktas särskilt mot äldre personer kan bidra ytterligare till
            att stärka äldres självständighet. Äldre som anhöriga avlastas
            med vardagssysslorna och kan därmed ägna mer tid åt social samvaro.
          </p>
          <p xml:id="i-Qxu7j36Jv9mrEtChhjaPT">
            Regeringen bör därför se över och överväga kompletteringar av
            rutavdraget för hushållsnära och omsorgsnära tjänster särskilt
            riktade mot äldre.
          </p>
          <head type="h3" xml:id="i-T1MjYkmBSHgjxobF47wBf2">
            Ett nationellt äldrehälsovårdsprogram
          </head>
          <p xml:id="i-SXZ1GY9BQ2XeJ2QJ6LM2mG">
            Allt fler lever allt längre i Sverige, vilket är en enastående
            utveckling – seniorers livs­erfarenhet, kompetens och engagemang
            är en stor tillgång för hela samhället. Idag är över två miljoner
            svenskar 65 år eller äldre. Med ett längre liv ökar behovet av
            såväl generell hälsovård som specifik hälsovård kopplad till åldrandet.
            Folkhälsoarbetet behöver förbättras så att de äldres perspektiv
            tas tillvara. Vi vet att hälsofrämjande och förebyggande insatser
            har positiva effekter på hälsan och livskvaliteten hos äldre personer.
            Det är med andra ord aldrig för sent!
          </p>
          <p xml:id="i-9z4DaCoNjzE9uefJGZLTaZ">
            Sverige har ett av världens bästa system för mödravård och ett
            nationellt barnhälso­vårdsprogram, baserat på vetenskap och beprövad
            erfarenhet och med fantastiska resultat. Kunskapsläget är omfattande
            kring vilka åtgärder som främjar äldres hälsa, men här begränsas
            dock resultaten av att vi nationellt saknar samordning. Därför
            menar Centerpartiet att Sverige behöver ett nationellt program
            för äldres hälsa med förebygg­ande insatser i fem punkter: återkommande
            hälsosamtal, ett kostnadsfritt vaccinations­program, fysisk aktivitet,
            förebyggande insatser mot våld och övergrepp samt en ålders­vänlig
            utformning av lokalsamhället.
          </p>
          <p xml:id="i-F13bBaXJw5RFcN5zmPzju9">
            Regeringen har nyligen gett ett antal myndigheter i uppdrag att
            utveckla och förbereda ett nationellt hälsoprogram för barn och
            unga upp till 20 år. Ett motsvarande uppdrag bör ges vad gäller
            ett nationellt äldrehälsovårdsprogram.
          </p>
          <head type="h3" xml:id="i-AhDbUezRg5YRFf52Zxyot1">
            Stärkta insatser för äldre med funktionsnedsättning
          </head>
          <p xml:id="i-J8KdfxtkvQUJkrxsXLVuqN">
            Personer med intellektuell funktionsnedsättning lever allt längre.
            Det är en glädjande utveckling för samhället, och ett resultat
            inte bara av den medicinska utvecklingen utan även av att barn
            med intellektuell funktionsnedsättning nu växer upp tillsammans
            med sina syskon och föräldrar, ses som individer som ska få vara
            delaktiga och själva kunna forma sitt liv så långt det är möjligt,
            och som vuxna har rätt till gruppbostad, daglig verksamhet och
            anpassade arbeten. Denna positiva utveckling ställer nya krav
            på social­tjänst, LSS-personal, anhöriga och andra som möter äldre
            personer med intellektuell funktionsnedsättning. Till exempel
            försvinner rättigheten till daglig verksamhet och sysselsättning
            vid 67 års ålder. Personer som bor i gruppboende är också mer
            utsatta för ensamhet eftersom man oftare står utan egen nära familj
            när föräldrar eller syskon går bort. Personer med Downs syndrom
            får demenssjukdomar oftare och tidigare än andra äldre, vilket
            ställer krav på ny kompetens och samarbete med äldreomsorgen.
          </p>
          <p xml:id="i-T6ddkU1xFBzS4DnWcjPuG7">
            De senaste åren har kunskapen om hur personer med intellektuell
            funktions­nedsättning kan få ett så bra åldrande som möjligt utvecklats,
            och det är viktigt att kommunerna får tillgång till kunskaps-
            och implementeringsstöd. Centerpartiet vill att regeringen ser
            över hur man kan säkerställa att äldre personer med funktionsnedsättning
            kan få jämlikt stöd, vård och omsorg i hela landet. Ett aktuellt
            verktyg är att tillsätta en utredning om funktionsnedsättning
            och åldrande.
          </p>
          <head type="h2" xml:id="i-WNKT2s5Usd5e6c7FhPzDNq">
            Kompetensförsörjning
          </head>
          <head type="h3" xml:id="i-P17GBT1MkUUTLXFncohNA4">
            Rätt till kompetensutveckling under hela yrkeslivet
          </head>
          <p xml:id="i-THNaeNyMh5CkSSTJsMQLpf">
            Alla som arbetar i ett legitimationsyrke eller har en reglerad
            yrkestitel i hälso- och sjukvården, exempelvis undersköterskor,
            bör garanteras möjligheter och rätten till kompetensutveckling.
            Arbetsgivare bör ha en skyldighet att ge dessa möjligheter. Framförallt
            handlar det om att garantera tillräckligt med tid i den anställdes
            scheman.
          </p>
          <p xml:id="i-WwuuYRc7zUzTGJz6B4irxT">
            För att detta ska bli verklighet vill Centerpartiet att Socialstyrelsens
            föreskrifter som reglerar fortbildningsmöjligheter ses över. Socialstyrelsen
            bör även undersöka om det skulle vara lämpligt att införa en miniminivå
            av fortbildningstid för de olika legitima­tions­yrkena och reglerade
            yrkestitlarna. Det skulle ge Inspektionen för vård och omsorg
            (Ivo) bättre möjligheter att granska enskilda vårdgivare och om
            de lever upp till kraven i patientsäkerhetslagen. Ett stort ansvar
            ligger också här på kommuner och regioner som huvudansvariga för
            kvalitetsutvecklingen av hälso- och sjukvården och äldreomsorgen.
            Det är viktigt att både krav och möjligheter säkerställs för fortbildning
            i de vårdval och upphandlingar som de utformar.
          </p>
          <p xml:id="i-VJRsejqeXHJoatJczh6Cgh">
            I första hand bör regeringen tillsätta en utredning av hur kompetensen
            till legiti­merad personal kan säkerställas genom hela den yrkesverksamma
            tiden – genom rätt till fort­bildning eller på annat sätt.
          </p>
          <head type="h3" xml:id="i-8g2Hx4hafCdjdrqawZkGp9">
            Satsa på seniora medarbetare
          </head>
          <p xml:id="i-5zUMbLwjLbzRpascTZGzxy">
            Sjukvården och äldreomsorgen behöver behålla fler erfarna medarbetare.
            Forskning visar dock att en del chefer slutar att satsa på sina
            anställda när de närmar sig pensions­åldern. Seniora medarbetare
            får ofta färre möjligheter till kompetensutveckling, att ingå
            i nya projekt eller delta i utvecklingsarbete på arbetsplatserna.
            Det gör det mindre attraktivt att stanna kvar, inte minst i ett
            fysiskt krävande yrke som till exempel under­sköterska i äldreomsorgen.
          </p>
          <p xml:id="i-XpwmDiFKbJGikdDNbJg9qY">
            Seniora undersköterskor, sjuksköterskor och läkare i hela landet
            ska ha möjlighet att utvecklas på jobbet också efter 60 år. Det
            utvecklas hela tiden ny kunskap i sjukvården och omsorgen, samtidigt
            som senior arbetskraft har erfarenhet och kompetens som är värdefull
            för att handleda nya medarbetare. Det bör etableras en permanent
            satsning på senior arbetskraft i sjukvården och äldreomsorgen
            genom en överenskommelse mellan regeringen och SKR. Det kan handla
            om tillgång till kompetens- och karriärutveckling såsom specialist-
            eller ledarutbildning, möjlighet att fungera som handledare för
            ny­utbildade kollegor eller en tjänst som vårdlärare med ansvar
            för verksamhetsutveckling.
          </p>
          <p xml:id="i-PFLhzQmCdxzwiHkL6qB5XN">
            Regeringen bör se över hur en permanent satsning på kompetens-
            och karriär­utveckling för vårdpersonal som är 60 år eller äldre
            kan inrättas.
          </p>
          <head type="h3" xml:id="i-RoaRYy27WukUKzNs9fBHYT">
            Stärkta förutsättningar för bra ledarskap
          </head>
          <p xml:id="i-4Sp8ae2qEk61hNZnEtGYdA">
            En höjd och mer likvärdig kvalitet i själva chefs- och ledarskapet
            är ett viktigt sätt att få alla välfärdens olika områden att bli
            mer likvärdiga i kvalitet och patientbemötande. Inte minst bör
            personalen ha rätt till närvarande chefer som kan leda och stötta
            i deras arbete.
          </p>
          <p xml:id="i-6cbRbXmqU6qXdNoeDdVSuz">
            Chefer har genom sin närvaro en stor betydelse för medarbetarnas
            arbetsmiljö och förutsättningar för att ge brukare och patienter
            bra vård och omsorg. Men det förutsätter att man som ledare har
            rimliga förutsättningar. I hela välfärdssektorn finns ett grund­läggande
            bekymmer med för många medarbetare per chef. Det finns tydliga
            forsknings­resultat som visar på att mellan 20 och 25 medarbetare
            per arbetsledande chef skapar förutsättningar för en bra arbetsmiljö.
            I dag ligger många verksamheter istället på det dubbla antalet
            medarbetare per chef, vilket ger små möjligheter att vara närvarande,
            leda och stötta medarbetare. Detta blir ett jämställdhetsproblem
            då vården och omsorgen är en så kvinnodominerad sektor.
          </p>
          <p xml:id="i-BMWo4uVEvqADuLzsaSpXP">
            Detta är i grunden en arbetsgivarfråga mellan regioner och kommuner
            och fack­förbund. Dagens förhållande sätter dock fingret på att
            en äldreomsorg och hälso- och sjukvård som tar dessa kvalitetsfrågor
            på allvar kommer att behöva lägga mycket resurser på att rekrytera
            och anställa fler ledare kommande år.
          </p>
          <p xml:id="i-VGxeLYqjFKyAGB8PseuRjj">
            Centerpartiet vill därför att regeringen utreder förutsättningarna
            för att kommuner och regioner kan nå ett mål om maximalt 25 medarbetare
            per chef inom hälso- och sjukvård och social omsorg.
          </p>
          <head type="h3" xml:id="i-CUqLfihCcBrhXANsMoK8w3">
            Stärkt kompetens om psykisk ohälsa i primärvården
          </head>
          <p xml:id="i-9iaX1bkRauTxeYTeZoPwc6">
            En person med stressrelaterad psykisk ohälsa behandlas av legitimerade
            professioner – läkare, sjuksköterska, psykoterapeut, med flera
            – eller av icke legitimerade yrkes­grupper, som till exempel kan
            ha genomgått så kallad grundläggande psykoterapi­utbildning inom
            exempelvis kbt. Utbildningar i grundläggande psykoterapi är oreglerade,
            vilket innebär att de kan erbjudas av vilken person, vilket företag
            eller vilken organisation som helst, och i praktiken att de varierar
            i kvalitet.
          </p>
          <p xml:id="i-XwhENtzHQdhMwmHmgtgQob">
            Behandlande medarbetare som genomgått grundläggande psykoterapiutbildning
            fyller en viktig roll i vården och utför i många fall ett gott
            arbete. Men avsaknaden av reglering innebär att det finns en stor
            osäkerhet kring vilka kompetenser personer med grundläggande psykoterapiutbildning
            faktiskt har. Det försvårar kompetens­försörj­ningen inom vården
            eftersom det är svårt att rekrytera rätt person till rätt roll,
            det riskerar att resultera i undermålig behandling för patienten
            och det skapar en otydlighet för en person som vill skaffa sig
            en sådan utbildning.
          </p>
          <p xml:id="i-AT6RfeSpfY2n5Ag98Nt9hG">
            Av de anledningarna bör en reglerad, standardiserad och kvalitetssäkrad
            grund­läggande psykoterapiutbildning införas. Samtidigt bör den
            standardiserade, reglerade och kvalitetssäkrade grundläggande
            psykoterapiutbildningen kopplas till patientnära praktik under
            utbildningen och handledning under den första tiden i arbetet.
            Till skillnad från idag – när en person som genomgått en oreglerad
            grundläggande utbildning i många fall kastas direkt in i arbetet
            utan tillräcklig praktisk erfarenhet eller handledning – skulle
            en reglerad utbildning med praktik och handledning skapa stora
            vinster för såväl vårdgivare som patient.
          </p>
          <p xml:id="i-ByjQ7C1hS2UtWTwtbP2Syr">
            Som ett första steg bör det tillsättas en utredning av kompetensförsörjningen
            för samtliga yrkesgrupper som behandlar psykisk ohälsa inom primärvården,
            däribland de som genomgått grundläggande psykoterapeututbildning.
          </p>
          <head type="h2" xml:id="i-KobVG6tozkWrZsGYTQM9dt">
            Läkemedel
          </head>
          <head type="h3" xml:id="i-TUgozrBdLKxBKq3DUPQP86">
            Tillgängliga apotek i hela landet
          </head>
          <p xml:id="i-6bbg9hUFmnhhRJawgoarww">
            Centerpartiet vill värna mångfalden av apotek och fortsätta att
            göra det enklare för människor i hela landet att få tillgång till
            de läkemedel de behöver. Den globala läkemedelsbristen och den
            nationella bristen på farmaceuter kräver reformvilja och handling
            från regeringens sida. Regeringen bör därför få ett skarpt uppdrag
            att ta fram en strategi för stärkt tillgång till läkemedel i hela
            landet.
          </p>
          <p xml:id="i-42T5RsrhRqonewtzcgfSi8">
            Idag går det att ringa en läkare på distans och få såväl diagnos
            som behandling ordinerad digitalt, men det går inte att expediera
            ett läkemedel med en farmaceut på distans. Dagens lagstiftning
            kräver att den som ska bedriva detaljhandel med läkemedel till
            en konsument har lokalen bemannad med en eller flera farmaceuter.
            Även Läkemedels­verkets föreskrifter innebär onödiga hinder för
            digitaliseringen och innovationen på apoteksmarknaden, vilket
            i sin tur riskerar att försämra tillgängligheten till lokala apotek
            i lands- och glesbygd. För mindre apotek bör kravet på fysisk
            närvaro av farmaceut slopas. Regeringen bör skyndsamt utreda möjligheten
            att driva apotek med farmaceuter på distans.
          </p>
          <p xml:id="i-BkUnxwBuvjqDUZK1GH6bfC">
            E-handeln med apoteksvaror ökar och har gjort det enklare för
            alla, inte minst den som bor i glesbygd, att få rätt läkemedel
            i tid. Regeringen behöver säkerställa att distans­handel fortsatt
            ska vara tillåten utan krav på fysiskt mottagande av försändelse.
          </p>
          <p xml:id="i-NKUytmwnAZhMwBRGLwDqL7">
            Det särskilda stödet för apotek i glesbygd tillkom 2013 och de
            första utbetalningarna gjordes 2014. Sedan dess har ungefär 30
            apotek årligen fått stöd. På grund av att fler dyra läkemedel
            har lanserats har antalet apotek i glesbygden som har försäljnings­intäkter
            över 10 miljoner ökat sedan 2013 vilket har försvårat för dem
            att få stöd. Reglerna justerades 2019 men mot bakgrund av de extremt
            snabba ändringarna på apoteks­marknaden till följd av covid-19,
            nya beredskaps­behov, en osäker transport­marknad och den snabba
            utvecklingen av distans­handel, behövs en över­gripande genomgång
            av glesbygds­stödet så att möjligheten att bedriva apotek i glesbygd
            kan stärkas.
          </p>
          <head type="h3" xml:id="i-Qn5qtWJXqoKE315hyQxj6s">
            Bättre tillgång till nya innovativa läkemedel och särläkemedel
          </head>
          <p xml:id="i-VpnWnBRqTe1jT7h1b4A6Su">
            Alla invånare i hela landet ska få tillgång till vård av hög
            kvalitet. Det gäller också människor som har en sällsynt diagnos
            och behöver kostbara läkemedel. Den befintliga modellen för prissättning
            av läkemedel fungerar inte för nya och effektiva mediciner som
            kan vara livsavgörande för små patientgrupper. Centerpartiet vill
            ändra läkemedels­finansieringen så att även så kallade särläkemedel
            blir snabbt och enkelt tillgängliga för de patienter som behöver
            dem.
          </p>
          <p xml:id="i-83ACucrPmew4trytbAqfck">
            För att ge optimala förutsättningar för utvecklingen av både
            särläkemedel och nya läkemedel med en bredare målgrupp, är det
            viktigt att kliniska studier och prövningar är en integrerad del
            av hälso- och sjukvården i hela landet. Regeringen bör ta ett
            tydligare ansvar för att stimulera regioner och vårdgivare att
            ge tid och utrymme för forskning inom hälso- och sjukvården, och
            se över hur och vilka statliga insatser som kan bidra till att
            öka antalet patienter i kliniska studier och öka antalet kliniska
            prövningar av särläkemedel.
          </p>
          <p xml:id="i-PsLQ2WXP1VkmfEqn8Rj13R">
            Regeringen bör se över och genomföra nödvändiga förändringar
            för att patienter i hela Sverige snabbare ska få tillgång till
            nya läkemedel.
          </p>
          <head type="h3" xml:id="i-QEdSYNmEa4RDnuQPtoS1cZ">
            Förstärkt tillsyn med läkemedelsförskrivningen
          </head>
          <p xml:id="i-LzomUSAwavNt2QRnT6VvhF">
            Ett konkret och aktuellt exempel på hur befintliga data skulle
            kunna användas för att förbättra kvalitet och patientsäkerhet
            är möjligheten att ta del av och analysera realtids­data om förskrivning
            av läkemedel, i syfte att upptäcka och förhindra överförskrivning.
            Inspektionen för vård och omsorg (Ivo) måste få bättre möjligheter
            att upptäcka ovanligt stor förskrivning av narkotikaklassade läkemedel
            från enskilda läkare och vårdcentraler samt för övrigt starkt
            avvikande förskrivningsmönster. Regeringen bör se över hur Ivo
            eller annan lämplig myndighet kan få ett sådant uppdrag samt de
            förutsättningar som behövs för att utföra detta.
          </p>
          <p xml:id="i-QBN6ojgRkZjWirYwzggPZE">
            Frågan om läkare, tandläkare och andra behöriga förskrivares
            möjlighet att förskriva narkotikaklassade läkemedel till sig själva
            är inte ny. I få men ändå för många fall bidrar möjligheten till
            att personer verksamma som läkare inte får adekvat behandling
            och i värsta fall utvecklar ett missbruk. Samtidigt som läkare
            fortfarande bör kunna förskriva receptbelagda läkemedel till sig
            själva eller anhöriga, anser Centerpartiet att man bör undanta
            narkotikaklassade läkemedel från denna möjlighet. Regeringen bör
            initiera de författningsändringar som är nödvändiga för detta.
          </p>
          <p xml:id="i-6zorCBzTcvAHgESbBUq41B">
            Mot bakgrund av detta anser Centerpartiet att regeringen bör
            återkomma till riks­dagen med förslag som ökar Ivos möjlighet
            att genom tillsyn minska risken för felaktiga förskrivningar.
          </p>
          <head type="h2" xml:id="i-39i8nWVQeU4CzGxFXpM1LH">
            Folkhälsa
          </head>
          <head type="h3" xml:id="i-4cMwpbX2mnPSmiXTLqKkrb">
            Utjämna sociala hälsoskillnader i hela landet
          </head>
          <p xml:id="i-JfiU92ZTDgRZXYsxsC45ja">
            Hälsokompetens handlar om individers förmåga att förstå och använda
            hälsoinformation för att bibehålla, främja eller förbättra sin
            hälsa. Det finns ett samband mellan ojämlikhet i hälsa och låg
            hälsokompetens.
          </p>
          <p xml:id="i-TYdaYXq3V7FtFTxLguLoyv">
            Personer med migrantbakgrund har en lägre användning av vård-
            och omsorgs­tjänster än genomsnittsbefolkningen. Exempelvis går
            kvinnor som är födda utanför Sverige i lägre utsträckning på efterkontroller
            efter förlossning. Utrikesfödda kvinnor uteblir också oftare på
            mammografikontroller. Det kan handla om att utbudet inte är kulturellt
            eller språkligt anpassat eller att information om det tjänsteutbud
            som finns inte är tillräckligt tillgänglig. För andra handlar
            det om bristande förtroende för myndigheter och sjukvården eller
            om otillräckliga språkkunskaper. Detta påverkar möjligheten att
            upptäcka och behandla i tidigt skede, och i slutändan ökar det
            risken att dö i behandlings­bara sjukdomar.
          </p>
          <p xml:id="i-GBGteeutbeeCDbvsBD7gdU">
            En studie från Göteborgs universitet visar att det tog längre
            tid för krisinformation om covid-19 att nå ut i förorter än i
            övriga delar av landet. I många utsatta områden har även färre
            valt att vaccinera sig mot covid-19. Skillnaderna i hälsokompetens
            och ojämlikhet i hälsa påverkar med andra ord oss alla. Samtidigt
            finns det många lyckade exempel på riktade informationsinsatser
            både från Sverige och övriga Norden.
          </p>
          <p xml:id="i-9yQyh5wM8Wryd3PgcKNGhP">
            Förutom en bred och långsiktig politik för mer jämlika levnadsvillkor
            i hela landet, behövs riktade satsningar för att nå socioekonomiskt
            utsatta grupper med hälso­informa­tion och verktyg att stärka
            sin hälsokompetens. Erfarenheterna från covid-19-vaccina­tionerna
            visar att det finns effektiva metoder. Med avstamp i dessa bör
            regeringen se över förändringar i folkhälsopolitiken i syfte att
            utjämna sociala hälsoskillnader.
          </p>
          <head type="h3" xml:id="i-6tuT216A2MM8HohxG8VMxg">
            Inkludera hela befolkningen i det allmänna vaccinationsprogrammet
          </head>
          <p xml:id="i-5wNgxwpXjwS8Em1sjNGHK6">
            Utvecklingen inom vaccinområdet samt erfarenheterna från covid-19-vaccineringarna
            visar både på stora möjligheter och nya behov vad gäller breda
            vaccinationsprogram. Centerpartiet anser att det allmänna vaccinationsprogrammet
            bör utökas till att omfatta hela befolkningen. Mer omfattande
            vaccinationer av äldre och gravida kvinnor skulle göra stor skillnad
            både för den enskilde, för belastningen på sjukvården och för
            folk­hälsan i stort. Det finns även stora vinster för bredare
            grupper med till exempel TBE-vaccin. Det är olyckligt om de medicinska
            och ekonomiska förutsättningarna att förebygga ohälsa är olika
            utifrån vilken region man bor i. Att överväga nya vacciner i ett
            breddat allmänt vaccinationsprogram är ett sätt att ta ett utökat
            statligt ansvar för en jämlik hälsa och för att vaccinationerna
            ska vara kostnadsfria för den enskilde.
          </p>
          <p xml:id="i-J66GRSzrVQuzZxuSKuFM9H">
            Centerpartiet anser mot bakgrund av detta att regeringen bör
            se över hur det allmänna vaccinationsprogrammet kan utökas till
            att omfatta hela befolkningen.
          </p>
          <head type="h3" xml:id="i-FYBNN5nNuaJqfTFCtTJuzr">
            Stärkta insatser for suicidprevention i kommunerna
          </head>
          <p xml:id="i-9NpQ4QkTUK6Y9WtWakTCUX">
            Centerpartiet välkomnar regeringens förstärkta insatser för suicidprevention
            men anser att mer behöver göras. Det är viktigt att stärka tillgängligheten
            och kompetensen i primärvården och äldreomsorgen om psykisk hälsa
            i allmänhet och suicidprevention och anhörigstöd i synnerhet.
            Sverige behöver titta på goda exempel från andra länder, inte
            minst vad gäller det förebyggande arbetet bland barn, unga och
            äldre. Ett särskilt viktigt område är äldreomsorgen. Män över
            85 år är kraftigt överrepresenterade vad gäller suicid.
          </p>
          <p xml:id="i-RLRWFT2ztFa82HGE41nu9v">
            Civilsamhället kan spela en viktig roll och kommuner och regioner
            behöver bättre förutsättningar för ett strukturerat samarbete
            både med varandra och med civil­sam­hällets organisationer. Inte
            minst är det viktigt att anhörigstödet blir bättre och mer jämlikt
            i hela landet. Idag har bara en av tre kommuner avsatta medel
            för suicid­preven­tion, härunder anhörigstöd.
          </p>
          <p xml:id="i-GdrX67BJsvaMdi7Fjrzz2Z">
            Centerpartiet anser att alla kommuner ska ha ett systematiskt
            arbete med suicid­prevention, till exempel i form av handlingsplaner,
            utbildningar för personalen inom välfärdsverksamheterna och samarbete
            med civilsamhället. I enlighet med den nya nationella strategin
            för psykisk hälsa och suicidprevention måste hela samhället involveras
            i insatser för att främja den psykiska hälsan, öka medvetenhet
            om situationer som ökar risken för psykisk ohälsa och stärka lokala
            insatser för suicidprevention. Då krävs förutsättningar i form
            av höjda allmänna statsbidrag, tillgängligt myndighetsstöd och
            bättre villkor för civilsamhället.
          </p>
          <head type="h3" xml:id="i-Eg39cNHx5yyK39SasPpRyw">
            Vissa liberaliseringar på alkoholområdet för att värna monopolet
          </head>
          <p xml:id="i-D1rRQRNUSBvjBa5g5GuJpy">
            En låg alkoholkonsumtion är bra för människors hälsa och leder
            till färre sociala problem som våldsbrott och övergrepp. Forskning
            slår fast samband mellan tillgäng­lighet och konsumtion. Därför
            finns det stora social- och sjukvårdspolitiska fördelar med att
            utveckla och behålla Systembolagets detaljhandelsmonopol.
          </p>
          <p xml:id="i-RoNAYmqZu1dicRrgHFtaRK">
            En stor internationell studie som presenterades i april 2017
            och som baserar sig på erfarenheter från andra länder, visade
            att ett avskaffande av detaljhandelsmonopolet riskerar att öka
            andelen dödsfall i levercirros och antalet andra dödsfall till
            följd av alkoholrelaterad sjukdom, olyckor och självmord.
          </p>
          <p xml:id="i-SvfyrNyjiSP9qgrWxbHkZ">
            För att monopolet ska vara legitimt är det dock avgörande att
            det inte innebär fler begränsningar för individer, företag och
            lokaldemokrati än det som är nödvändigt för att uppnå syftet.
            Missbruk av Systembolagets marknadsmakt, onödigt regelkrångel
            eller en föråldrad och inkonsekvent lagstiftning riskerar att
            förvittra förtroendet för lagstift­ningen och uppslutningen bakom
            monopolet. De försiktiga liberaliseringar vi har sett inom ramen
            för monopolet under de senaste två decennierna, såsom utökade
            öppettider och fler serveringstillstånd, har inte bidragit till
            ökad konsumtion. Sedan 2004 har den totala alkoholkonsumtionen
            minskat i Sverige.
          </p>
          <p xml:id="i-PsLjwNs9uAUsf8QoHPCvQQ">
            Lagstiftning, föreskrifter och andra regleringar som syftar till
            att förebygga över­konsumtion och missbruk av alkohol behöver
            därför ses över och moderniseras. På så sätt kan förebyggande
            insatser och tillsyn effektiviseras. Regleringar som inte kan
            motiveras utifrån ett folkhälsoperspektiv bör avskaffas. Det innebär
            till exempel att ta bort kravet på matservering och se över det
            så kallade animeringsförbudet och de detaljerade reglerna om bildbruken
            i marknadsföringen.
          </p>
          <p xml:id="i-SrM5m9f38HrL4faYHdQbKS">
            Systembolaget ska sköta detaljhandeln och säkerställa likvärdiga
            förutsättningar för små och stora producenter i hela landet. Informations-
            och forskningsuppdraget bör flyttas till en myndighet med folkhälsokompetens,
            t.ex. Folkhälsomyndigheten. Idag lägger Systembolaget stora resurser
            på att kampanja för sin egen existens. Det är resurser som kan
            användas på ett bättre sätt av Folkhälsomyndigheten.
          </p>
          <p xml:id="i-7jkZYvzJ66c1eoS7uH53ou">
            Myndighetsåldern bör vara så enhetlig som möjligt. Det är inkonsekvent
            och princi­piellt problematiskt att en 18-åring kan köpa en flaska
            vin på krogen, eller ta körkort, gifta sig och väljas till kommunalråd,
            men inte köpa samma vinflaska på System­bolaget. Begränsningar
            i vuxna människors myndighet behöver alltid vägas upp mot fördelarna.
            Ungdomars riskbeteende har minskat kraftigt de senaste 20 åren
            och ungdomars alkoholkonsumtion ligger på historiskt låga nivåer,
            både i Sverige och globalt. Det finns med andra ord inte längre
            lika tydliga skäl till att åldersgränsen på Systembolaget inte
            ska följa myndighetsåldern. Därför bör åldersgränsen för både
            servering och köp av alkohol vara identisk med myndighetsåldern
            på 18 år.
          </p>
          <head type="h2" xml:id="i-38m8Kj9N6ErxErWii1otjr">
            Stöd till människor med missbruksproblematik
          </head>
          <p xml:id="i-YFYPBMcV2zA7XAkRGRuMXB">
            Missbruk behöver fullt ut behandlas som en sjukdom i likhet med
            andra. Det gäller oberoende av om missbruket gäller narkotika
            eller alkohol. Missbrukare ska i första hand betraktas som sjuka
            och inte som kriminella. Beroendevården ska bygga på principen
            om skademinimering, och tillgången till farmakologisk behandling
            för personer med beroendeproblematik måste vara jämlik i hela
            landet.
          </p>
          <p xml:id="i-C1i1CESKJD9hbXhPGXyB7g">
            Centerpartiet välkomnar därför att alla regioner nu har eller
            har påbörjat ett arbete med att etablera sprututbytesprogram.
            Verksamheterna kan fungera som en ingång för att möta en utsatt
            grupp i samhället och etablera kontakt, erbjuda råd och stöd kring
            personernas hälsosituation samt motivera till frivillig vård och
            behandling för missbruk eller beroende. Det är också viktigt för
            att begränsa smitta och smittspridning.
          </p>
          <p xml:id="i-KMa3LFdTbVrez2YQQArefC">
            I motionen 2022/23:894 En jämlik och kunskapsbaserad socialtjänst
            i hela landet ges en bredare beskrivning av Centerpartiets övergripande
            politik för beroendevården samt av ett antal konkreta förslag
            som redan lagts fram för riksdagen under mandat­perioden.
          </p>
          <head type="h3" xml:id="i-86epkFYUxN9wiUoQFkGLDL">
            Utreda så kallade brukarrum
          </head>
          <p xml:id="i-4Zk2QqTPTwTk53ad6woYD3">
            Narkotikadödligheten i Sverige har mer än fördubblats de senaste
            tio åren. Vi behöver minska missbrukarnas utsatthet, förebygga
            överdoser och begränsa spridningen av hepatit och hiv. Brukarrum,
            även kallade konsumtionsrum eller fixrum, är vårdinrätt­ningar
            där personer som har ett allvarligt narkotikamissbruk kan konsumera
            droger under säkrare förhållanden och där sjukvårdspersonal finns
            tillgänglig. Här finns tillgång till steril injektionsutrustning,
            rådgivning och akutvård i händelse av överdos. Rummen är oftast
            integrerade i en lågtröskelmottagning där det även erbjuds beroende­behandling
            samt mat, dusch, kläder, kondomer m.m.
          </p>
          <p xml:id="i-LDYprVeFcmbPuh6Fr7zpVG">
            Erfarenheterna från andra nordiska och västliga länder visar
            att fler fångas upp till vård, behandling och stöd i hälso- och
            sjukvården och socialtjänsten genom brukarrum. Det gäller inte
            minst människor som lever på gatan och andra som sjukvården har
            svårt att nå. Kontakten har ofta lett till omedelbara förbättringar
            av hygienen och säkrare användning. Erfarenheter från Sydney i
            Australien tyder också på att ett utbyggt system med brukarrum
            minskar antalet överdoser och narkotikarelaterade dödsfall på
            stadsnivå.
          </p>
          <p xml:id="i-TWHf8R3E4XsviLdNciW3jF">
            Det finns ingenting som tyder på att tillgången till brukarrum
            skulle öka drog­använd­ningen och injektionsfrekvensen. Verksamheten
            underlättar, snarare än fördröjer, tillgång till behandling. Forskning
            visar att brukarrum inte resulterar i lokal narkotika­relaterad
            brottslighet utan bidrar till minskad offentlig droganvändning,
            färre kasserade sprutor och färre ordningsstörningar. Folkhälsomyndigheten
            och Samsjuklighets­utredningen (SOU 2023:5) har rekommenderat
            försöksverksamhet med brukarrum.
          </p>
          <p xml:id="i-CtnbQyP9ep6DPDYmAEKseB">
            Det är illegalt att inneha och konsumera eller ha spår av illegala
            preparat i kroppen. Det innebär att det i dagsläget inte finns
            juridiska möjligheter att starta en verksamhet med brukarrum i
            Sverige. Det har dock uppmärksammats i media att rapporteftergift
            vid droginnehav och drogbruk sker redan idag i bland annat Stockholm
            och Skåne när det är uppenbart att påföljden inte är mer än böter.
            I Norge och Danmark har problemet lösts genom beslut om undantag
            i lagstiftningen.
          </p>
          <p xml:id="i-6XQbSae7eW2MmB7P7xptyV">
            Mot bakgrund av detta anser Centerpartiet att det bör utredas
            om konsumtionsrum, som finns i Norge och Danmark, ska inrättas
            också i Sverige i syfte att minska miss­brukares utsatthet och
            förebygga överdoser.
          </p>
          <head type="h3" xml:id="i-M9KeWWYUHDceuRyZKejUNw">
            Genomföra förslagen från Samsjuklighetsutredningen
          </head>
          <p xml:id="i-HAWrdvfn8BD8vPmiEucf3g">
            Centerpartiet har länge drivit frågan om att missbruksvården
            i högre grad måste präglas av medicinsk vetenskap och beprövad
            erfarenhet. Redan 2011 tog vi ställning för ett förändrat huvudmannaskap
            med ett överförande av ansvaret för missbruks­behandling till
            de nuvarande regionerna. 2019 fick Centerpartiet majoritet i riksdagen
            för ett tillkänna­givande om att regeringen bör utreda möjlig­heterna
            till en gemensam tvångs­lag­stiftning för personer med psykisk
            ohälsa i kombination med beroendesjukdom.
          </p>
          <p xml:id="i-9CyvduKZCjutLE7V6tDfJP">
            Den så kallade Samsjuklighetsutredningen presenterade hösten
            2021 delbetänkandet SOU 2021:93 En reform för samordnade, behovsanpassade
            och personcentrerade insatser till personer med samsjuklighet.
            Utredningen föreslår en genom­gripande reform av samhällets insatser
            till personer med sam­sjuk­lig­het. Reformen förutsätter ett förändrat
            huvud­manna­skap för vård och stöd till alla personer med skadligt
            bruk eller beroende. 2023 kom slutbetänkandet SOU 2023:5 Tvångsvården
            som en del av en sammanhållen och personcentrerad vårdkedja. Bland
            principerna som pekas ut är att tvångsvård för skadligt bruk eller
            beroende ska ges samordnat med annan psykiatrisk vård och vara
            en del av en sammanhållen och personcentrerad vårdkedja.
          </p>
          <p xml:id="i-N5TUcyf1wkT83oeeBFndG9">
            Ett ändrat huvudmannaskap skulle underlätta samordningen med
            vården. Majoriteten av narkotikamissbrukarna har en bakomliggande
            psykisk eller somatisk sjukdom. Därför måste missbruksvården utgå
            från att i första hand behandla den aktuella sjuk­domen och i
            andra hand att i största möjliga mån lindra sjukdomssymptomen.
            All annan sjukvård utgår från det perspektivet och missbruksvården
            ska inte vara något undantag. Sjukvården ska kunna använda sig
            av substitutionsbehandling.
          </p>
          <p xml:id="i-UJRkPFsnyrdoNE7J45yUyJ">
            Båda betänkandena har varit på remiss. Det är angeläget att regeringen
            snabbt bereder förslagen och återkommer till riksdagen.
          </p>
          <head type="h3" xml:id="i-8ALLbdAmRqhA1ZSeeRsWmT">
            Stärka kommunernas förebyggande arbete
          </head>
          <p xml:id="i-Y9zAsiFhkL46XUVgbpnLVf">
            Ansvaret för genomförandet av den nationella ANDTS-strategin
            (alkohol, narkotika, dopning, tobak och spel) delas av många aktörer
            på alla nivåer i samhället. Merparten av det ANDTS-förebyggande
            arbetet genomförs dock av kommuner och regioner samt av idéburna
            organisationer och privata aktörer på lokal nivå. Kommunala resurser
            avsatta för samordning och planering av ANDTS-förebyggande arbete
            har minskat under de senaste två strategiperioderna. Detta samtidigt
            som kommunerna har fått ett utvidgat ansvar inom vissa delar av
            ANDTS-området.
          </p>
          <p xml:id="i-F3TiUmKpSy5PEQB27YwAbg">
            Kommunerna och regionerna behöver arbeta med att utveckla kvaliteten
            i vård- och stödinsatserna utifrån brukarnas behov och erfarenheter.
            Vare sig den förra eller den nuvarande regeringen har aviserat
            reformer eller samlade satsningar för att underlätta detta, eller
            förändringar i länsstyrelsernas samordningsansvar.
          </p>
          <p xml:id="i-MWmvPU6JJ1LsF9CMjSEJT8">
            Centerpartiet anser mot bakgrund av detta att kommunernas och
            regionernas förutsättningar för implementering av ANDTS-strategin
            behöver stärkas. Regeringen bör ge lämplig myndighet i uppdrag
            att se över hur detta kan bäst kan genomföras.
          </p>
        </div>
        <div type="motSignatures">
          <list>
            <item xml:id="i-PP496cQxsuthnp8Bney6qG">
              Christofer Bergenblock (C)
            </item>
            <item xml:id="i-5d8m9Nkc2u39qcSf4cJTQg">
              Anders W Jonsson (C)
            </item>
            <item xml:id="i-F3rkCMQTL7WR8zarFaPLFD">
              Martina Johansson (C)
            </item>
            <item xml:id="i-FBzVwR5B9cTjip8wS9y8ik">
              Jonny Cato (C)
            </item>
            <item xml:id="i-X9JnbzNXLZS96f1prGgZRC">
              Catarina Deremar (C)
            </item>
            <item xml:id="i-CdoyDf2uMx9ncjQQVqJhuY">
              Anna Lasses (C)
            </item>
            <item xml:id="i-56V8V2GMTrYXjmeAcxjdeF">
              Niels Paarup-Petersen (C)
            </item>
            <item xml:id="i-TbQYtSSLsCEcLt633bpuX1">
              Anne-Li Sjölund (C)
            </item>
            <item xml:id="i-4kBbWD5rio1M4Uj7X5SAyr">
              Helena Vilhelmsson (C)
            </item>
            <item xml:id="i-8PppwLN1WvumME7uuGRB6m">
              Anders Ådahl (C)
            </item>
          </list>
        </div>
      </div>
    </body>
  </text>
</TEI>
