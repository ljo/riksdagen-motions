<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202324-TU-00400">
  <teiHeader>
    <fileDesc>
      <titleStmt>
        <title>En konkurrenskraftig svensk järnväg</title>
        <author corresp="i-5QsM75VvzYYRCpVjV6ax78">av Patrik Jönsson m.fl. (SD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2023/24:400 av Patrik Jönsson m.fl. (SD)</title>
          <idno type="rdwebb">HB02400</idno>
          <rs type="number">400</rs>
          <orgName type="comitteeAbbreviation">TU</orgName>
          <ref type="dokument_url_text">https://data.riksdagen.se/dokument/HB02400/text</ref>
          <ref type="dokument_url_html">https://data.riksdagen.se/dokument/HB02400</ref>
          <ref type="dokumentstatus_url_xml">https://data.riksdagen.se/dokumentstatus/HB02400</ref>
          <ref type="pdf">https://data.riksdagen.se/fil/A617885C-4E75-41EA-910F-DE3E0B560BF5</ref>
          <ref type="docx">https://data.riksdagen.se/fil/9E290A77-8923-4142-9071-DF63C67E53EB</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-5QsM75VvzYYRCpVjV6ax78</idno>
            <name>Patrik Jönsson</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-G9Ze2ayHon2kkwVgXWott8</idno>
            <name>Thomas Morell</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-Jp2SVaPsoe1zxx7gTHC64g</idno>
            <name>Rashid Farivar</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-3VxwEBzyEfCdex2ZrmdQru</idno>
            <name>Jimmy Ståhl</name>
            <state type="partyAffiliation" ref="Q504069">
              <desc>SD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-6sPeeQWSjQgzFY2CwLVQFj" type="signed"/>
        <correspContext corresp="i-6sPeeQWSjQgzFY2CwLVQFj">
          <note type="signatory" corresp="i-5QsM75VvzYYRCpVjV6ax78"/>
          <note type="signatory" corresp="i-G9Ze2ayHon2kkwVgXWott8"/>
          <note type="signatory" corresp="i-Jp2SVaPsoe1zxx7gTHC64g"/>
          <note type="signatory" corresp="i-3VxwEBzyEfCdex2ZrmdQru"/>
        </correspContext>
        <correspAction type="submitted" xml:id="i-XYcMW1rEsjuuopgf4aH8AQ">
          <date when="2023-09-29"/>
          <time when="14:52:47"/>
        </correspAction>
        <correspAction type="reviewed" xml:id="i-T6ubdPhdNizA5D38sHseg3">
          <date when="2023-09-30"/>
          <time when="00:13:05"/>
        </correspAction>
        <correspAction type="referred" xml:id="i-MrngbPQc7Hqfgxuq5QepzQ">
          <date when="2023-10-17"/>
        </correspAction>
        <correspAction type="assigned" xml:id="i-XoAHmXX3RvpxkRXWQf541S">
          <date when="2024-03-06"/>
          <time when="16:29:24"/>
        </correspAction>
        <correspContext corresp="i-XoAHmXX3RvpxkRXWQf541S">
          <ref type="assignedTo">Trafikutskottet</ref>
        </correspContext>
        <correspAction type="behandlas_i" xml:id="i-7iRrwh6JHrFUCRtvLtGqUr"/>
        <correspContext corresp="i-7iRrwh6JHrFUCRtvLtGqUr">
          <ref type="uppgift">2023/24:NU4</ref>
          <ref type="ref_dok_id">HB01NU4</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">NU4</ref>
          <ref type="ref_dok_titel">2023 års redogörelse för företag med statligt ägande</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-QTSwxXSGzCdVF1dAQecBdu"/>
        <correspContext corresp="i-QTSwxXSGzCdVF1dAQecBdu">
          <ref type="uppgift">2023/24:TU16</ref>
          <ref type="ref_dok_id">HB01TU16</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">TU16</ref>
          <ref type="ref_dok_titel">Digitaliserings- och postfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-6S1hEihPQzXVYqhRTaF2HN"/>
        <correspContext corresp="i-6S1hEihPQzXVYqhRTaF2HN">
          <ref type="uppgift">2023/24:TU18</ref>
          <ref type="ref_dok_id">HB01TU18</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">TU18</ref>
          <ref type="ref_dok_titel">Infrastrukturfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-4iV5iT8n9g4y5zCNuqvmms"/>
        <correspContext corresp="i-4iV5iT8n9g4y5zCNuqvmms">
          <ref type="uppgift">2023/24:TU5</ref>
          <ref type="ref_dok_id">HB01TU5</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">TU5</ref>
          <ref type="ref_dok_titel">Kollektivtrafikfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-UpYJS1tuHEAVaLgDjjh2kK"/>
        <correspContext corresp="i-UpYJS1tuHEAVaLgDjjh2kK">
          <ref type="uppgift">2023/24:TU6</ref>
          <ref type="ref_dok_id">HB01TU6</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">TU6</ref>
          <ref type="ref_dok_titel">Järnvägsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-YWsxiiTEXi3xTzXN6fDfLa"/>
        <correspContext corresp="i-YWsxiiTEXi3xTzXN6fDfLa">
          <ref type="uppgift">2023/24:TU7</ref>
          <ref type="ref_dok_id">HB01TU7</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">TU7</ref>
          <ref type="ref_dok_titel">Trafiksäkerhet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2023/24:400 av Patrik Jönsson m.fl. (SD) En konkurrenskraftig svensk järnväg</div>
        <div type="motSubmissionInfo"/>
      </div>
      <div type="motBody">
        <div type="motProposal" subtype="förslag">
          <head xml:id="i-Cev2ZoErJgpYjXSgcBGSQw">
            Förslag till riksdagsbeslut
          </head>
          <list>
            <item sortKey="Yrkande 1" xml:id="i-Fi13dkdDn3tNYG3yrY3m6H">
              Riksdagen ställer sig bakom det som anförs i motionen om att
              införa en stärkt marknadspott för snabba åtgärder i syfte att
              stärka kapaciteten och tillkännager detta för regeringen.
            </item>
            <item sortKey="Yrkande 2" xml:id="i-5iNE9cZgndU8UZg6LZMpLr">
              Riksdagen ställer sig bakom det som anförs i motionen om att
              Trafikverket bör återta en betydande del av järnvägsunderhållet
              i egen regi samt därefter besluta om att Infranord likvideras,
              och detta tillkännager riksdagen för regeringen.
            </item>
            <item sortKey="Yrkande 3" xml:id="i-6RKuC4a7aw97TJZCSuh6s6">
              Riksdagen ställer sig bakom det som anförs i motionen om att
              Trafikverkets administration bör ses över i syfte att minska onödig
              administration till förmån för ökade resurser till underhållsarbete
              i spåren och tillkännager detta för regeringen.
            </item>
            <item sortKey="Yrkande 4" xml:id="i-NViRQkyt28apaiXGwqggKK">
              Riksdagen ställer sig bakom det som anförs i motionen om behovet
              av sänkta finansiella mål för SJ AB och tillkännager detta för
              regeringen.
            </item>
            <item sortKey="Yrkande 5" xml:id="i-9cXeLSTYN7Bgc7RvzR2ArH">
              Riksdagen ställer sig bakom det som anförs i motionen om att
              göra sträckan Maria–Helsingborg dubbelspårig och tillkännager
              detta för regeringen.
            </item>
            <item sortKey="Yrkande 6" xml:id="i-7HnxHcBuzkwwjKPxjamy8X">
              Riksdagen ställer sig bakom det som anförs i motionen om att
              sträckan Göteborg–Borås via Landvetter snarast bör byggas med
              dubbelspår och tillkännager detta för regeringen.
            </item>
            <item sortKey="Yrkande 7" xml:id="i-VSmZNgJ3jHNRmZrenfMfPC">
              Riksdagen ställer sig bakom det som anförs i motionen om att
              sträckan Göteborg–Alingsås ska byggas ut till fyrspårig järnväg
              och tillkännager detta för regeringen.
            </item>
            <item sortKey="Yrkande 8" xml:id="i-RnodcRsikpMZTxJuWvR8q5">
              Riksdagen ställer sig bakom det som anförs i motionen om att
              Södra stambanan snarast bör byggas ut till fyrspårig järnväg mellan
              Lund och Hässleholm och tillkännager detta för regeringen.
            </item>
            <item sortKey="Yrkande 9" xml:id="i-TNoqEZAWM37MPvAJdPEPKQ">
              Riksdagen ställer sig bakom det som anförs i motionen om att
              sträckan Hässleholm–Kristianstad bör byggas om till dubbelspår
              och tillkännager detta för regeringen.
            </item>
            <item sortKey="Yrkande 10" xml:id="i-BPHT2pAPCXNwBzLDQRJKtN">
              Riksdagen ställer sig bakom det som anförs i motionen om att
              sträckan Alvesta–Växjö bör byggas om till dubbelspår och tillkännager
              detta för regeringen.
            </item>
            <item sortKey="Yrkande 11" xml:id="i-G8UmrMebrkRq8UFfUZkEGL">
              Riksdagen ställer sig bakom det som anförs i motionen om att
              Norrbotniabanans utbyggnad av sträckan Luleå–Skellefteå ska påbörjas
              och tillkännager detta för regeringen.
            </item>
            <item sortKey="Yrkande 12" xml:id="i-2iP91fUCbx6kLKPXEb9hfZ">
              Riksdagen ställer sig bakom det som anförs i motionen om en upprustning
              av Ostkustbanan inklusive Stockholm–Uppsala med dubbelspår för
              250 kilometer i timmen och tillkännager detta för regeringen.
            </item>
            <item sortKey="Yrkande 13" xml:id="i-BagsR2rarBJrGRb59F6Gfm">
              Riksdagen ställer sig bakom det som anförs i motionen om en upprustning
              av Inlandsbanan och tillkännager detta för regeringen.
            </item>
            <item sortKey="Yrkande 14" xml:id="i-8foiQVjaqfzuLKZCvQ5R4">
              Riksdagen ställer sig bakom det som anförs i motionen om godstrafikens
              behov av upprustade bansträckor och tillkännager detta för regeringen.
            </item>
            <item sortKey="Yrkande 15" xml:id="i-JtYbWZSRcr1UV1b8fTRQnM">
              Riksdagen ställer sig bakom det som anförs i motionen om att
              stärka arbetet med att få till stånd godståg med högre hastigheter
              än dagens och tillkännager detta för regeringen.
            </item>
            <item sortKey="Yrkande 16" xml:id="i-BKvcSiekXiisMqYg4XaB9c">
              Riksdagen ställer sig bakom det som anförs i motionen om att
              arbetet med att möjliggöra längre och tyngre godståg bör stärkas
              och tillkännager detta för regeringen.
            </item>
            <item sortKey="Yrkande 17" xml:id="i-GNLzhdQgCdVdkr9VLnmvdq">
              Riksdagen ställer sig bakom det som anförs i motionen om skogs-
              och gruvindustrins behov av nya järnvägsspår i Norrland och tillkännager
              detta för regeringen.
            </item>
            <item sortKey="Yrkande 18" xml:id="i-2ZKpPsfspMgqrBsaTfufLW">
              Riksdagen ställer sig bakom det som anförs i motionen om att
              kontroller av anställdas arbetstider och fordonsunderhåll bör
              stärkas vid gränsöverskridande trafik och tillkännager detta för
              regeringen.
            </item>
            <item sortKey="Yrkande 19" xml:id="i-BjHVndHqU1rYnbSciPkStK">
              Riksdagen ställer sig bakom det som anförs i motionen om att
              Europeiska revisionsrättens rapport bör beaktas vid utredningar
              och beräkningar av höghastighetsjärnväg i Sverige och tillkännager
              detta för regeringen.
            </item>
            <item sortKey="Yrkande 20" xml:id="i-ULT6AVZLSyzd9NZnrHjCGA">
              Riksdagen ställer sig bakom det som anförs i motionen om att
              möjligheten att transportera järnvägsvagnar med fartyg bör bibehållas
              och tillkännager detta för regeringen.
            </item>
            <item sortKey="Yrkande 21" xml:id="i-DJmGmQsuasHmQM7zktk5zw">
              Riksdagen ställer sig bakom det som anförs i motionen om en ny
              förbindelse mellan Sverige och Danmark och tillkännager detta
              för regeringen.
            </item>
            <item sortKey="Yrkande 22" xml:id="i-3wwZNoJ619KbkneX4S5xC5">
              Riksdagen ställer sig bakom det som anförs i motionen om nattåg
              till Europa och tillkännager detta för regeringen.
            </item>
            <item sortKey="Yrkande 23" xml:id="i-Cj6thvDsTJSFh5yDp2TiYm">
              Riksdagen ställer sig bakom det som anförs i motionen om att
              ett arbete bör inledas för förbättrade järnvägskommunikationer
              mellan Sverige och Norge och tillkännager detta för regeringen.
            </item>
            <item sortKey="Yrkande 24" xml:id="i-RknVeYZUwiWtwgq93KtQFV">
              Riksdagen ställer sig bakom det som anförs i motionen om att
              satsningar på järnväg bör finansieras med direktanslag och tillkännager
              detta för regeringen.
            </item>
            <item sortKey="Yrkande 25" xml:id="i-RG1Pe9Qvzvq3m17DFCiCBt">
              Riksdagen ställer sig bakom det som anförs i motionen om att
              kraftigt stärka underhållet av det befintliga järnvägssystemet
              och tillkännager detta för regeringen.
            </item>
            <item sortKey="Yrkande 26" xml:id="i-D7XyHYVmgVdhp3zHQR3CV">
              Riksdagen ställer sig bakom det som anförs i motionen om att
              stärka underhållet av kontaktledningssystemet och växlar och tillkännager
              detta för regeringen.
            </item>
            <item sortKey="Yrkande 27" xml:id="i-6gJ9qGZF3hgGFdfjaGGS44">
              Riksdagen ställer sig bakom det som anförs i motionen om att
              stärka arbetet med digitalisering inom järnvägssektorn och tillkännager
              detta för regeringen.
            </item>
            <item sortKey="Yrkande 28" xml:id="i-13uzpmgN6KP9jHJEPruHH6">
              Riksdagen ställer sig bakom det som anförs i motionen om att
              prioritera mer resurser till dubbelspårig järnväg och tillkännager
              detta för regeringen.
            </item>
            <item sortKey="Yrkande 29" xml:id="i-JLJLNnn4gqUnrp2T7XXa1k">
              Riksdagen ställer sig bakom det som anförs i motionen om att
              ge bättre förutsättningar för regionala järnvägsnät och tillkännager
              detta för regeringen.
            </item>
            <item sortKey="Yrkande 30" xml:id="i-NKvRciBeg7xhRFo8UE9aTc">
              Riksdagen ställer sig bakom det som anförs i motionen om att
              Trafikverket bör ha en positiv grundsyn på olika regioners önskemål
              om nya stationer och tillkännager detta för regeringen.
            </item>
            <item sortKey="Yrkande 31" xml:id="i-VxofS81osNp5U3FBQnQ89f">
              Riksdagen ställer sig bakom det som anförs i motionen om att
              satsa på regional och lokal pendling samt transport av gods och
              tillkännager detta för regeringen.
            </item>
            <item sortKey="Yrkande 32" xml:id="i-PeYBCrnx3tyaCY9dFuzDiD">
              Riksdagen ställer sig bakom det som anförs i motionen om att
              höja hastigheten till 250 kilometer i timmen på de sträckningar
              som är mest lämpliga och tillkännager detta för regeringen.
            </item>
            <item sortKey="Yrkande 33" xml:id="i-SiEU3ZyKxvMsj2xhprhjEW">
              Riksdagen ställer sig bakom det som anförs i motionen om signalsystemet
              ATC och tillkännager detta för regeringen.
            </item>
            <item sortKey="Yrkande 34" xml:id="i-BCNvAsK1XondaefiDqC7gQ">
              Riksdagen ställer sig bakom det som anförs i motionen om att
              skjuta upp implementeringen av ERTMS och tillkännager detta för
              regeringen.
            </item>
            <item sortKey="Yrkande 35" xml:id="i-YMjVjy9gwHtb9jnyTphyTB">
              Riksdagen ställer sig bakom det som anförs i motionen om att
              svenska tågoperatörer bör kompenseras för de kostnader ett införande
              av ERTMS för med sig och tillkännager detta för regeringen.
            </item>
            <item sortKey="Yrkande 36" xml:id="i-6sgr5mNDnHfz91hovicxmW">
              Riksdagen ställer sig bakom det som anförs i motionen om att
              minska olyckor, stärka suicidprevention och prioritera förebyggande
              underhåll för att minimera risken för olyckor och tillkännager
              detta för regeringen.
            </item>
            <item sortKey="Yrkande 37" xml:id="i-Pq3AFY1dhx5AVKFxNeYCBg">
              Riksdagen ställer sig bakom det som anförs i motionen om fler
              fasta kameror på strategiska platser och tillkännager detta för
              regeringen.
            </item>
            <item sortKey="Yrkande 38" xml:id="i-8Phv1NtVFB3Qrh9HR9tGp">
              Riksdagen ställer sig bakom det som anförs i motionen om att
              se över möjligheten att använda drönare som kompletterande åtgärd
              och tillkännager detta för regeringen.
            </item>
            <item sortKey="Yrkande 39" xml:id="i-GCmax5pXzw8vJHNLJEv5Kh">
              Riksdagen ställer sig bakom det som anförs i motionen om att
              intensifiera arbetet med att minska antalet obevakade plankorsningar
              och tillkännager detta för regeringen.
            </item>
            <item sortKey="Yrkande 40" xml:id="i-GxY4PRMMbAvMADnu2Fc6En">
              Riksdagen ställer sig bakom det som anförs i motionen om att
              utreda möjligheten att som rutin köra i siktfart vid misstänkt
              spårspring och tillkännager detta för regeringen.
            </item>
            <item sortKey="Yrkande 41" xml:id="i-n1Es95L4HQV5m7jf23LAr">
              Riksdagen ställer sig bakom det som anförs i motionen om att
              skärpa straffen för sabotage och hot mot järnvägssystemet och
              tillkännager detta för regeringen.
            </item>
            <item sortKey="Yrkande 42" xml:id="i-NhdhkGEZfh5NUHfaUeQocA">
              Riksdagen ställer sig bakom det som anförs i motionen om att
              straffet bör skärpas för olovlig vistelse i spårområde och tillkännager
              detta för regeringen.
            </item>
            <item sortKey="Yrkande 43" xml:id="i-FSXRGxbHVpxAtCnV8TaCh8">
              Riksdagen ställer sig bakom det som anförs i motionen om att
              skärpa straffet för kopparstölder i järnvägsanläggningar och tillkännager
              detta för regeringen.
            </item>
            <item sortKey="Yrkande 44" xml:id="i-Tir2EoZ8VM3M3BsTTx7jEp">
              Riksdagen ställer sig bakom det som anförs i motionen om att
              intensifiera arbetet med att ersätta eller DNA-märka stöldbegärliga
              komponenter för att förebygga kopparstöld och tillkännager detta
              för regeringen.
            </item>
            <item sortKey="Yrkande 45" xml:id="i-RJBCL3TBKmTniA7FXJe5jX">
              Riksdagen ställer sig bakom det som anförs i motionen om att
              det inte bör vara tillåtet att köra tåg med passagerare utan säkerhetsutbildad
              ombordpersonal och tillkännager detta för regeringen.
            </item>
            <item sortKey="Yrkande 46" xml:id="i-484PipCSSHpeA5d3LiJfaw">
              Riksdagen ställer sig bakom det som anförs i motionen om att
              utreda möjligheten till ekonomisk ersättning till lokförare som
              på grund av upplevd personpåkörning går miste om ordinarie inkomst
              och tillkännager detta för regeringen.
            </item>
            <item sortKey="Yrkande 47" xml:id="i-Ybsk7fuCXvcneEG2sh6yaZ">
              Riksdagen ställer sig bakom det som anförs i motionen om att
              stärka intrångsskyddet till lokförare ombord på tåg och tillkännager
              detta för regeringen.
            </item>
            <item sortKey="Yrkande 48" xml:id="i-3Tk5jKwbKXPCgDRhu3cR9H">
              Riksdagen ställer sig bakom det som anförs i motionen om inhägning
              och säkerhetsklassning av bangårdar och tillkännager detta för
              regeringen.
            </item>
            <item sortKey="Yrkande 49" xml:id="i-KgNJYWpQxt3WAEs1AuC8A5">
              Riksdagen ställer sig bakom det som anförs i motionen om att
              fortsätta med kontroller av passagerare och gods vid gränsöverskridande
              tågtrafik och tillkännager detta för regeringen.
            </item>
            <item sortKey="Yrkande 50" xml:id="i-2T7xsSupdkpLrq3V1jnFgN">
              Riksdagen ställer sig bakom det som anförs i motionen om ökad
              säkerhet för personal och tillkännager detta för regeringen.
            </item>
            <item sortKey="Yrkande 51" xml:id="i-Vah1JAzJJFKzxJehacKa5q">
              Riksdagen ställer sig bakom det som anförs i motionen om att
              dieseldrivna lok/motorvagnar på sikt bör ersättas med mer miljövänligt
              bränsle och tillkännager detta för regeringen.
            </item>
            <item sortKey="Yrkande 52" xml:id="i-6mHuSFiE1ByiBbXBvrHBp4">
              Riksdagen ställer sig bakom det som anförs i motionen om att
              Sverige bör utvärdera vätgasdrivna motorvagnar i passagerartrafik
              på oelektrifierad sträcka och tillkännager detta för regeringen.
            </item>
            <item sortKey="Yrkande 53" xml:id="i-9QnJVbmmf19BEut4MG8oh9">
              Riksdagen ställer sig bakom det som anförs i motionen om att
              utvecklingen av nya byggmetoder för järnväg bör öka och tillkännager
              detta för regeringen.
            </item>
            <item sortKey="Yrkande 54" xml:id="i-GymaRuHj7xtaodnSYyYRBr">
              Riksdagen ställer sig bakom det som anförs i motionen om utvecklingen
              inom sektorn förarlösa tåg och tillkännager detta för regeringen.
            </item>
            <item sortKey="Yrkande 55" xml:id="i-XWNZyzasPky14p9rBMkYnN">
              Riksdagen ställer sig bakom det som anförs i motionen om att
              utvecklingen angående maglevtåg bör bevakas och tillkännager detta
              för regeringen.
            </item>
            <item sortKey="Yrkande 56" xml:id="i-JdAu2oBdHi9gz1M4kLdm2s">
              Riksdagen ställer sig bakom det som anförs i motionen om utvecklingen
              angående hyperloop och tillkännager detta för regeringen.
            </item>
            <item sortKey="Yrkande 57" xml:id="i-Tfr4ppV5AnveHn8PyRRbT">
              Riksdagen ställer sig bakom det som anförs i motionen om att
              öka antalet utbildningsplatser inom järnvägssektorn och tillkännager
              detta för regeringen.
            </item>
            <item sortKey="Yrkande 58" xml:id="i-29norHUyVFB2G6abubn59J">
              Riksdagen ställer sig bakom det som anförs i motionen om att
              en översyn gällande förbättring av mobiltäckningen längs järnvägsnätet
              bör göras och tillkännager detta för regeringen.
            </item>
            <item sortKey="Yrkande 59" xml:id="i-BEdV7g2mfELa7hbSSXBtsY">
              Riksdagen ställer sig bakom det som anförs i motionen om att
              staten, i samarbete med landets kollektivtrafikmyndigheter, bör
              ta fram ett gemensamt bokningssystem för all kollektivtrafik i
              hela Sverige och tillkännager detta för regeringen.
            </item>
            <item sortKey="Yrkande 60" xml:id="i-7CBF5ebgLKoUHUKJTdy48k">
              Riksdagen ställer sig bakom det som anförs i motionen om att
              äldre och personer med funktionsnedsättning ska ha goda möjligheter
              till biljettinköp inom kollektivtrafiken och tillkännager detta
              för regeringen.
            </item>
            <item sortKey="Yrkande 61" xml:id="i-4vQRTdQErdFXG3bQ5BvD2N">
              Riksdagen ställer sig bakom det som anförs i motionen om att
              museitrafik bör ges ökat stöd och bättre förutsättningar och tillkännager
              detta för regeringen.
            </item>
          </list>
        </div>
        <div type="motContent">
          <head type="h1" xml:id="i-7Q1jfUHo5rFcs7ecvTjogt">
            Motivering
          </head>
          <p xml:id="i-BhXv5xCUxHs631YWv9U8SU">
            Järnvägen har stor betydelse för det svenska samhället och är
            en nödvändig och själv­klar del av infrastrukturen. Näringslivet
            och en stor del av befolkningen är beroende av ett väl fungerande
            järnvägsnät, där såväl gods som människor kommer till sina destina­tioner
            i rätt tid. Vår strategi för en konkurrenskraftig svensk järnväg
            sträcker sig dock inte enbart till järnvägen som transportmedel,
            eftersom vi menar att alla trafikslag bör vara inkluderade och
            tas med i en heltäckande transport- och infrastrukturplanering.
          </p>
          <p xml:id="i-LssA3aBbeE1yEWpdTUfjaK">
            För att vårt samhälle ska vara väl fungerande och hållbart måste
            rätt förutsättningar finnas för järnvägssystemet att samverka
            med övrig infrastruktur och andra trafikslag, oavsett om det gäller
            leveranser av livsmedel, tunga transporter till den svenska gruv­industrin,
            posttransporter, regionala persontransporter eller en helt vanlig
            semesterresa. Även central myndighetsutövning och viktiga samhällsfunktioner
            är i stort behov av en väl fungerande järnväg med tillhörande
            infrastruktur. Utöver järnvägssystemet och de övriga trafikslagens
            roll i samhället är digital infrastruktur av stor vikt. Digital
            infra­struktur ska planeras och samverka med infrastruktursatsningar
            och övriga trafikslag för att generera bästa möjliga samhällsnytta.
          </p>
          <p xml:id="i-HXFqtqav89xMmYvEf8KChp">
            Sverige är ett land med stora avstånd, en stor andel arbetsför
            befolkning och många företag och industrier. Samtidigt är befolkningen
            och företagen koncentrerade till vissa stora kommunikationsstråk
            genom Sverige. Järnvägen utgör en del av ryggraden i svensk infrastruktur
            och är därmed av stor betydelse för att möjliggöra transporter
            av både människor och varor. Befolkningen har ökat markant de
            senaste decennierna och därmed även behovet av att resa och frakta
            gods. Många företag koncentrerar sina verksamheter till större
            städer, varför arbetspendlingen har ökat.
          </p>
          <p xml:id="i-WejZaciqLEVkRRENyusCu6">
            För att människor ska välja tåg framför väg- eller flygtransporter
            måste tåget vara pålitligt och framstå som ett attraktivt transportslag.
            Eftersom tåg minskar utsläppen och klimatpåverkan vore det önskvärt
            om tåg blev ett reellt alternativt transportsätt för fler människor
            samt för mer godstrafik. Människors behov av att resa med tåg
            skiljer sig markant beroende på var man bor, jobbar eller har
            sitt umgänge, men även vanliga fritidssysslor eller semestermål
            spelar en stor roll i människors resmönster. Den lokala spårtrafiken
            som betjänar begränsade områden, eller pendeltåg och tunnelbana
            som trafikerar stadsområden, är exempel på transportsätt som är
            av stor betydelse i människors vardagspendlande. Även den regionala
            tågtrafiken utgör ett viktigt nät för dem som pendlar till arbete
            och studier. Företagen och industrin är i stort behov av järnvägen
            som transportmedel. Förutom att arbetspendlare behöver kunna ta
            sig till arbetet behövs olika slags godstransporter för exempelvis
            den tunga gruvindustrin i norr, timmertransporter, posttransporter
            och livsmedelstransporter. För många företag och industrier är
            godstransporter via järnväg därmed av största betydelse.
          </p>
          <p xml:id="i-MpurRPC8MqmWkcjWe7JzAY">
            Det är därför av stor vikt att infrastrukturen är väl underhållen
            samt att tågen avgår och ankommer enligt tidtabell. Det är även
            av vikt att logistiken runt omkring järnvägs­infrastrukturen håller
            hög standard, eftersom frakt på järnväg vanligen kräver omlast­ning
            på en terminal för godsets fortsatta resa per lastbil eller fartyg.
            Oavsett om det gäller internationella eller lokala godstransporter
            är hela handelskedjan beroende av att infrastruktursystemet, från
            produktion till slutlig leverans, fungerar. Svenska företag, arbetstillfällen,
            tillväxten samt ekonomin i sin helhet är beroende av en väl fungerande
            järnväg.
          </p>
          <p xml:id="i-4Dzv386TZ5KEmD4DsdFfqe">
            Tågresandet, liksom behovet av godstransporter, har ökat på senare
            år och trenden ser ut att hålla i sig. Det finns ett skriande
            behov av att bygga fler spår och sträckningar. Det finns även
            ett lika skriande behov av ökat underhåll, eftersom den befintliga
            infra­strukturen är kraftigt eftersatt på grund av flera decennier
            av bristande investeringar och underhåll. Även organiseringen
            av underhållet är i behov av omstrukturering. Svensk järnväg behöver
            i stort sett ökade resurser på alla områden. De senaste åren har
            mer medel fördelats till järnvägsunderhållet, men det är inte
            tillräckligt. I takt med den ökade järnvägstrafiken har även slitaget
            på anläggningen ökat, samtidigt som underhållsinsatserna inte
            följt med i lika stor omfattning.
          </p>
          <p xml:id="i-4DxRHGWKHpxACUUFCyXkQr">
            För att möjliggöra ett ökat järnvägsresande behövs, utöver stärkt
            underhåll, även fler spår och ett större utbud av avgångar. Trafikverket
            behöver vara mer lyhört gällande regionernas önskemål om fler
            tågstationer för att öka resandeunderlaget. Dessutom finns behov
            av fler moderna tåg som lockar fler att välja tåg framför bil,
            inte minst i södra Sverige.
          </p>
          <p xml:id="i-TpEyandsKudSttT77RpGbu">
            Oavsett hur stora resurser som kommer att tilldelas järnvägen
            så är styrning och organisering av dessa resurser av yttersta
            vikt för att varje skattekrona ska nyttjas så effektivt som möjligt
            och för att nå den höga standard på järnvägen som svenska skattebetalare
            kan förvänta sig. Långsiktiga beslut gällande infrastrukturplaneringen
            måste vara realistiska och väl förankrade. Vi anser att prioriteringar
            i den befintliga järnvägsinfrastrukturen är bättre än satsningar
            på megaprojekt så som höghastighets­järnväg med tveksam samhällsekonomisk
            lönsamhet, som ska stå färdiga om 20–30 år, och som dessutom är
            i behov av lånefinansiering.
          </p>
          <p xml:id="i-DEKLoj8FRvyfBui8Qq5Lwm">
            Konkurrensen inom tågoperatörssektorn har varit positiv och har
            generellt lett till lägre priser, bättre kvalitet och bättre service.
            Konkurrensen ska dock vara sund och förhållanden bör skapas som
            i största möjliga mån ger likvärdiga villkor för företag och aktörer
            inom järnvägssektorn. Vissa samhällsnyttiga funktioner bör dock
            inte vara konkurrensutsatta utan drivas i offentlig regi. Konkurrensförhållanden
            inom järnvägs­sektorn sker dock, generellt sett, inte enligt gängse
            praxis, på grund av att vissa delar eller bansträckor inte är
            lika lönsamma. Dessa sträckor kan ändå fylla en viktig samhällsfunktion.
          </p>
          <p xml:id="i-pfo9pajkgXFpADwPMNfcd">
            Under många år har frågan om höghastighetståg och deras kostnader
            debatterats. Då Sveriges behov är att stärka den lokala och regionala
            pendlingen och öka kapaciteten för transporter av gods har vi
            valt att satsa på konventionell järnväg, samt att stärka under­hållet
            av den befintliga järnvägen och i samarbete med M, KD och L avbryta
            hög­hastighetstågsprojektet. Förseningar skapar stora kostnader
            för privatpersoner, företag och samhället i sin helhet. Sverige
            har inte råd att vara utan en välfungerande befintlig järnväg.
          </p>
          <head type="h2" xml:id="i-VYXz4erbAqWaevfTGyH6Nr">
            Central organisation
          </head>
          <head type="h1" xml:id="i-GKNzR8cKV1foCfEUD2Puf1">
            1 Marknadspott
          </head>
          <p xml:id="i-4ZWqShSnRKHXdugDhnsirf">
            Den befintliga så kallade marknadspotten, eller näringslivspotten,
            för investeringar ska stärkas utöver den ordinarie budgetramen.
            Marknadspotten, som Trafikverket har mandat att använda, syftar
            till att snabbt kunna nyttjas för att bygga bort uppkomna flaskhalsar
            som står i vägen för betydande investeringar inom näringslivet.
            Förslaget ligger i linje med vad som lyfts fram av Näringslivets
            Transportråd.
          </p>
          <head type="h1" xml:id="i-YNTWydS9MXvzcKREsFg8Rc">
            2 Förstatligande av underhållet
          </head>
          <p xml:id="i-343yWCR9yXBK3Q2LTD3ja7">
            Det är önskvärt med en mer sammanhållen underhållskedja för det
            svenska järnvägs­nätet. Staten bör, genom Trafikverket, återta
            en betydande del av underhållet, i paritet med Infranord AB:s
            nuvarande andel. Fortfarande bör det dock finnas verksamhet kvar
            i privat regi.
          </p>
          <p xml:id="i-2SdnzRdZjcB7RijACJudZv">
            Att kunna jämföra statlig och privat verksamhet ger bättre kostnadskontroll,
            minskar risken för att statens verksamhet blir omotiverat fördyrad
            och bibehåller möjligheten till ökad effektivitet och nya innovationer.
            Det är också tveksamt om Trafikverket i nuläget är rustat att
            ta över all underhållsverksamhet efter sammanslagningen av Vägverket
            och Banverket, med tanke på att Trafikverket tappat kompetens
            samt avvecklat sin organisa­tion för eget underhåll. Infranord
            AB:s underhållsverksamhet bör uppgå i Trafikverket och företaget
            bör därefter likvideras. Staten bör inte ha egen verksamhet samtidigt
            som ett av staten ägt bolag konkurrerar med privata bolag.
          </p>
          <p xml:id="i-QCLNM6e9VxvqY2n1rFevcf">
            Med underhåll i egen regi stärks kompetensen inom Trafikverket,
            vilket är gynnsamt ur flera perspektiv. Bland annat så är hög
            egen kompetens bra vid avtalsskrivning. Staten får genom Trafikverket
            bättre kontroll och rådighet över anläggningen och en del kostsam
            administration och kostsamt upphandlingsförfarande undviks. Problemet
            med bristfällig kontraktsskrivning minskar och behovet av avtalsuppföljning
            och kontroller minskar.
          </p>
          <head type="h1" xml:id="i-Y2MoRSEEEvoM67ALyaV2VE">
            3 Minskad administration inom Trafikverket
          </head>
          <p xml:id="i-W7R45GHC2kMb36ge8CUt1a">
            Minskad administration är nödvändigt och ger mer resurser till
            direkta underhålls­insatser. Vi anser att Trafikverket bör se
            över sin administration i syfte att förbättra punktligheten, stärka
            underhållet och få bättre kontroll på järnvägsanläggningen. Samtidigt
            behöver Trafikverket göra en översyn i syfte att frigöra mer resurser
            till arbete i spåret. Trafikverket har på tretton år ökat antalet
            anställda med drygt 56 procent, vilket vi ser som orimligt. En
            översyn i syfte att minska antalet anställda måste ske. En sådan
            process sker i Norge inom Bane NOR, där administrativ personal
            skall minskas för att få mer resurser till underhåll i spåret.
          </p>
          <head type="h1" xml:id="i-2vp8iyqbiAgPbihN9FU884">
            4 SJ AB som ett ansvarstagande affärsverk
          </head>
          <p xml:id="i-QpPJNWGZ36BHxQbXfqTGiZ">
            SJ AB ägs till 100 procent av svenska staten. SJ har inget samhällsuppdrag
            och verksamheten bedrivs helt på affärsmässiga villkor utan statliga
            bidrag eller subventioner. Bolagsordningen anger att SJ ska bedriva
            persontrafik och inom ramen för affärsmässighet bidra till att
            uppfylla de transportpolitiska målen och därmed en långsiktigt
            hållbar transportförsörjning i hela landet. Bolagets finansiella
            mål fast­ställdes 2014 och gäller ännu. Där formuleras ett krav
            på en avkastning på operativt kapital om minst sju procent i genomsnitt,
            en nettoskuldsättningsgrad på 0,5–1,0 gånger på sikt och en utdelning
            som ska uppgå till 30–50 procent långsiktigt.
          </p>
          <p xml:id="i-Mq6hiTWLtaSyH6KibZxWed">
            Det råder stor samsyn kring värdet av att öka den spårburna trafiken
            för att minska utsläppen av växthusgaser. Avgörande för att resenärer
            ska välja tåg framför andra alternativ är att man kan räkna med
            att tågen är punktliga, fräscha, moderna och attraktiva. Det ska
            vara lätt att köpa biljetter och servicen ska vara god under resan.
            Tågstandarden ska vara hög, med olika komfortnivåer att välja
            mellan. För att uppnå detta krävs god och regelbunden service,
            städning och uppgradering samt vid behov införskaffande av nya
            fordon. Persontågstrafiken bör dessutom vara tillgänglig i så
            stora delar av landet som möjligt.
          </p>
          <p xml:id="i-YVLV7JuvM3sS8GujCVyag7">
            SJ AB borde vara den aktör som bedriver trafik även där andra
            aktörer inte ser någon lönsamhet. Det tycks finnas ett brett stöd
            hos svenska folket för att ha ett statligt ägt bolag som bedriver
            persontrafik eftersom den utgör en viktig del av infrastrukturen
            i Sverige. Ett exempel är nattågstrafiken mellan Stockholm och
            Malmö, som tidigare hotats av nedläggning eftersom den inte ansågs
            lönsam. Det kan även nämnas att SJ AB inte bedrev någon trafik
            på Västkustbanan under många år, eftersom bolaget inte kunde konkurrera
            med de av skattemedel subventionerade Öresundstågen. SJ AB ägs
            av den svenska staten och har ett uppdrag att bedriva lönsam persontrafik.
            Vi menar att SJ AB:s höga avkastningskrav försvårar möjligheterna
            att expandera utbudet av avgångar och utvidga antalet sträckor
            att trafikera. Vi anser därför att avkastningskravet bör sänkas
            för att bolaget ska ges bättre möjligheter till såväl nyinvesteringar
            som expansion av verksamheten.
          </p>
          <head type="h2" xml:id="i-9BDPpxtR3gWNHpS9vz9xvG">
            Järnvägsbyggnation inom Sverige
          </head>
          <head type="h1" xml:id="i-NtaQfTc1pDLGbLKdPsgjWN">
            5 Maria–Helsingborg
          </head>
          <p xml:id="i-SRGx7MdFLG121jJgwFxWyB">
            Redan år 1992 fattade riksdagen beslutet att Västkustbanan skulle
            vara dubbelspårig. Denna utbyggnad har inte färdigställts, trots
            att nästan trettio år har gått och enkelspåren märkbart minskar
            kapaciteten. De sista flaskhalsarna måste byggas bort. Därför
            är det glädjande att sträckan Ängelholm–Maria nu har börjat byggas
            och beräknas stå färdigställd hösten 2023. Dock kvarstår sträckan
            Maria–Helsingborg, vilken också måste prioriteras för att öka
            kapaciteten. På denna sträcka måste stor hänsyn tas till kommande
            trafikbehov när hamnbassängen i Helsingborg byggs. Därför behöver
            minst två eller möjligen tre spår till förläggas här. Detta blir
            marginellt dyrare vid byggnation men avsevärt mycket billigare
            än om ytterligare en ny tunnel ska gjutas under vatten senare.
          </p>
          <head type="h1" xml:id="i-KSsWDfg4Vv9fyUeByZYk7u">
            6 Göteborg–Borås
          </head>
          <p xml:id="i-NRc2jnTpTzqpY31tumu5P4">
            En tidigareläggning av projektet Göteborg–Borås via Landvetter
            ska prioriteras. Med en utbyggnad till dubbelspår och kraftigt
            höjd standard kan sträckan avlasta motorvägen från den intensiva
            busstrafik som med några minuters intervall trafikeras av dubbel­däckare
            i högtrafik. Hänsyn ska tas till den lokala pendlingen med stopp
            på relevanta mellanliggande orter och beslut om sträckning och
            stationer ska tas i samråd både med kommuner och Västra Götalandsregionen.
            Det nya dubbelspåret ska även ha kapacitet för den på sträckan
            förekommande godstrafiken.
          </p>
          <head type="h1" xml:id="i-4vKVjyZbFbqQYYDDs5BStB">
            7 Göteborg–Alingsås
          </head>
          <p xml:id="i-9cMAnQFNeBT4JHy4oP5iEg">
            Ytterligare en sträcka som redan i dag nått sitt kapacitetstak
            är sträckan Göteborg–Alingsås. Sträckan är hårt trafikerad även
            av godståg och trafiken till Göteborgs hamn, vilken är Skandinaviens
            största. Detta gör att sträckan måste få högsta prioritet för
            att byggas ut till fyra spår. Minsta störning på denna sträcka
            får stor påverkan på tågtrafiken och ger efterverkningar långt
            upp i Mälardalsområdet.
          </p>
          <head type="h1" xml:id="i-K46HnFEFyrrjEsUw6Uye9W">
            8 Lund–Hässleholm
          </head>
          <p xml:id="i-Rnb1CKrbePocM88AS4fxKa">
            Det föreligger ett stort behov av fyrspår på Södra stambanan
            på sträckan Malmö–Hässleholm och en byggstart finns medtagen i
            den nationella planen 2022–2033. Sträckan Malmö–Lund (Högevall)
            byggs nu och beräknas vara klar före 2024, men även fyrspår på
            sträckan Lund–Hässleholm måste prioriteras högre än vad planen
            föreskriver. Med den planerade byggtiden är projektet klart först
            2037–2039. Redan i dagsläget bedöms Södra stambanan på denna sträcka
            ha nått sitt kapacitetstak. Att påskynda byggnationen måste vara
            ett av de högst prioriterade projekten för Trafik­verket. Nya
            spår ska i görligaste mån löpa utmed befintlig sträckning, inte
            efter den av Trafikverket föreslagna höghastighetstågsträckningen,
            och byggas för minst 200 km/h men där möjlighet finns 250 km/h.
          </p>
          <head type="h1" xml:id="i-Jzxe1kKDiXbHMTbxPx5Fhd">
            9 Hässleholm–Kristianstad
          </head>
          <p xml:id="i-fUZgYZv5S4BGNr6bmv1n6">
            Hässleholm–Kristianstad är landets hårdast trafikerade enkelspår
            enligt Trafikverkets kapacitetsutredning 2020 och utgör därmed
            en extremt störningskänslig sträcka. Störningar på denna sträcka
            påverkar inte bara Blekinge kustbana, utan sprider sig även till
            den hårt trafikerade Södra stambanan samt till Skånebanan väster
            om Hässleholm, vilken även den utgörs av enkelspår. Sträckan Hässleholm–Kristianstad
            är i behov av dubbelspår omgående. Det är väl investerade pengar
            att rusta upp de knappt tre milen och samtidigt öka banans hastighet
            till minst 200 km/h eller helst 250 km/h och därmed möta Skånetrafikens
            önskemål om att köra snabbare tåg. Region Skåne har även erbjudit
            en generös medfinansiering.
          </p>
          <head type="h1" xml:id="i-GMBMde5jyZzAzu9qNGenzB">
            10 Alvesta–Växjö
          </head>
          <p xml:id="i-26yqXZgdGcwSZBR1NCApAK">
            Sträckan mellan Alvesta och Växjö är idag enkelspårig och enligt
            Trafikverkets kapacitetsutredning 2020 landets näst högst belastade
            enkelspårsträcka. Banan har i princip nått taket för sin kapacitet.
            Projektet fanns tidigare med som ett av de projekt som Trafikverket
            vill prioritera om deras anslag för investeringar skulle öka med
            tio procent, men är nu dessvärre borttaget. För att klara av en
            framtida kapacitetsökning behöver banan byggas ut till dubbelspår.
            Detta bör påbörjas snarast.
          </p>
          <head type="h1" xml:id="i-RUMMPLg9Cf1MY6ULqogFSW">
            11 Norrbotniabanan
          </head>
          <p xml:id="i-GMV9TTChyjda6JQ9iM2mGs">
            Norrbotniabanan bör färdigställas i hela sin sträckning snarast
            möjligt. I Trafikverkets nuvarande nationella plan finns bara
            Sträckan Umeå–Skellefteå med, men för att färdigställa Norrbotniabanan
            krävs det att även sträckan Skellefteå–Luleå byggs. Området där
            Norrbotniabanan passerar är expansivt och behovet av bättre lokala
            transporter har ökat och kommer att öka markant. För att maximera
            nyttan för långväga transporter söderut för såväl gods som passagerare
            vid norra Norrlandskusten behöver man dock se till helheten och
            inkludera Ostkustbanans utbyggnad, då denna utgör en flaskhals
            för Botnia-/Norrbotniabanan.
          </p>
          <head type="h1" xml:id="i-JLcxpY4m8mXy1vcBLwVjGB">
            12 Ostkustbanan inklusive Stockholm–Uppsala
          </head>
          <p xml:id="i-B1RPDWcikjaoa6y59Ug3y4">
            En av landets mest underutvecklade järnvägssträckningar, sett
            till transportbehovet, får anses vara Ostkustbanan norr om Gävle.
            Trots att Norrlandskusten med svenska mått är tämligen tätbefolkad,
            och trots en stark och tung industri, med främst stål och skogs­råvara,
            präglas Ostkustbanan generellt av låg kapacitet, standard och
            hastighet. En utbyggnad av dubbelspår på sträckningen Gävle–Härnösand
            med en hastighet på 250 km/h beräknas halvera restiderna och mer
            än fyrdubbla kapaciteten. Detta skulle gagna såväl passagerartrafiken
            som godstrafiken. Dessutom kommer Botniabanan/ Norrbotniabanan
            att kunna nyttjas bättre när den flaskhals som Ostkustbanan utgör
            försvinner. Till exempel beräknas sträckan Stockholm–Sundsvall,
            som idag tar uppemot fyra timmar, få kortad restid till två timmar
            med dubbelspår och 250 km/h. Färdtiden för sträckan Stockholm–Umeå,
            som idag är sex och en halv timme, kommer istället att bli knappt
            fyra timmar. En snar utbyggnad till dubbelspår avsedda för 250
            km/h längs Ostkustbanans hela sträckning behövs.
          </p>
          <p xml:id="i-4BAg9cRCC9mSQGV9nHhvN3">
            Det har en längre tid rått kapacitetsbrist på spåren mellan Uppsala
            och Stockholm, och behovet av att bygga ytterligare två spår den
            sista sträckan mellan länsgränsen Stockholms län och Uppsala C
            anser vi vara uppenbart. Befolkningsprognosen för Uppsala kommun
            är att kommunen beräknas öka från drygt 240 000 invånare idag
            till 340 000 år 2050. På sträckan, vilken är ca 23 km, föreslås
            två nya stationer förläggas, Bergsbrunna och Alsike. Banan har
            med befintliga två spår redan idag nått taket av sitt utnyttjande
            och för att möjliggöra framtida resandeökning och stärka robustheten
            bör byggstart ske i närtid.
          </p>
          <head type="h1" xml:id="i-KmeuM3proEqJdDXv3brvkH">
            13 Inlandsbanan
          </head>
          <p xml:id="i-U35YrA2z9dEaNzzcWP8hYx">
            Inlandsbanan sträcker sig ursprungligen från Kristinehamn till
            Gällivare och möjliggör gods- och persontransporter i norra Sveriges
            inland. Flera olika typer av gods transporteras via banan, men
            huvuddelen utgörs av produkter från skogsindustrin. Inlandsbanan
            är även viktig för turismen i många kommuner.
          </p>
          <p xml:id="i-3YsKSTNrhH855Mj5LNyMed">
            Under 2019 ökade turisttrafiken kraftigt och fem nyinköpta tåg
            som kan köras på HVO-bränsle kommer successivt att trafikera banan.
            Det borde finnas möjlighet att öka det regionala resandet. Det
            finns behov av att säkerställa tillväxtmöjligheterna för den svenska
            skogsindustrin genom en upprustning av Inlandsbanan. Det skulle
            även möjlig­göra tyngre transporter och styra om godstrafik från
            väg till järnväg, vilket skulle innebära en betydande miljövinst.
            Genom att bland annat gamla slipers byts ut mot nya betongslipers
            och bärigheten på bank och broar höjs kan axellasten på banan
            ökas, vilket möjliggör fler och tyngre godstransporter. Med en
            upprustning av Inlandsbanan erhålls även viss redundans vid störningar
            på exempelvis Norra stambanan, där urspårningar kan leda till
            långa trafikstopp med stora störningar för industrin som följd.
          </p>
          <p xml:id="i-GZ6BV8nzeuH37AAJp7Z1eQ">
            Det finns även en vinst i att rusta upp och återöppna sträckan
            Daglösen–Mora för att på så vis nå Kristinehamns hamn för omlastning
            av transporter till sjöfart.
          </p>
          <head type="h2" xml:id="i-PTxRKrctHcPWLyuYCwAJny">
            Gods och industri
          </head>
          <head type="h1" xml:id="i-4KMq7PS12iK3XWGNAzGLq1">
            14 Godsets behov av upprustade bansträckor
          </head>
          <p xml:id="i-B85ZzQfcS92jD1W65h72JW">
            Godstrafikens behov av upprustning har under en lång tid fått
            stå åt sidan för persontrafikens behov. Dessutom har godstågen
            fått en kraftig ökning av så kallad skogstid, vilket innebär att
            tågen ställs åt sidan för förbigång eller att de får vänta på
            mötande tåg. Ett exempel på hur godstrafiken inte har prioriterats
            är att den av godståg hårt belastade sträckan Mjölby–Hallsberg
            fortfarande inte är helt utbyggd till dubbel­spår, även om detta
            arbete nu äntligen har påbörjats. Detsamma gäller sträckan Hässleholm–Lund,
            som redan borde vara fyrspår. Den förstnämnda bedöms stå klar
            2027, den sistnämnda runt 2038. Flera sträckningar måste anpassas
            för järnvägsgodsets behov. Det gäller exempelvis Värmlandsbanan,
            godsstråket genom Bergslagen, Göteborg–Alingsås, Mittbanan och
            Ådalsbanan. Dessutom finns det ett behov av att rusta upp flera
            rangerbangårdar. Det krävs ett större fokus i nästa nationella
            plan för att förbättra för järnvägsgodstransporter. Vidare krävs
            en förbättrad planering från Trafikverkets sida för att minska
            skogstiden för godsoperatörerna.
          </p>
          <head type="h1" xml:id="i-KiVySpcWthP1rnWmdxR1N7">
            15 Snabbare godståg
          </head>
          <p xml:id="i-RURKTkxgxKTFroCrLg7eBh">
            Godstågen har en lägre hastighet än persontåg, något som i vissa
            fall bromsar persontrafiken. För att få ett bättre utnyttjande
            av spårkapaciteten bör man möjliggöra en ökad hastighet för vissa
            godståg så att dessa inte agerar bromskloss för lokal- och regionaltåg.
            Dagens posttåg är ett exempel på sådana godståg. Dessa har en
            hastighet på 160 km/h, men redan vid en höjning av hastigheten
            till 110 eller 120 km/h för övriga godståg skapar man ett bättre
            flöde då de lättare flyter med i lokal- och regionaltågens genomsnittliga
            hastigheter. Godsoperatörerna bör därför ges stöd i sitt arbete
            med att modernisera sina vagnparker till att klara av högre hastigheter.
          </p>
          <head type="h1" xml:id="i-CHffu3WrMcC5AE4CMDQB46">
            16 Längre och tyngre godståg
          </head>
          <p xml:id="i-cg7jXRJwxR2pJxTwqCLXY">
            För att nyttja järnvägen mer optimalt bejakar vi möjligheten
            att även kunna köra längre godståg. Den frågan är utredd och visar
            stora möjliga vinster för såväl företag som Trafikverket, och
            riksdagen riktade 2022 ett tillkännagivande till regeringen i
            frågan. Standarden på tåglängden ligger idag på 630 meter, men
            den bör snabbt kunna utökas till minst Europastandarden på 750
            meter och i förlängningen till än mer. I Tyskland får exempelvis
            tågen vara strax över 830 meter, och Fehmarn Bält-förbindelsen
            anpassas för godståg på hela 1 050 meter. Genom att öka längden
            på tågen finns större möjlig­heter att frakta mer gods på järnväg.
            Det blir även mer kostnadseffektivt för opera­törerna. Standarden
            för högsta möjliga tåglängd bör ökas och arbetet med förlängning
            av mötesstationer (driftsplatser) och förbigångsspår behöver komma
            igång. Det finns även ett stort behov av att öka möjligheten att
            köra tyngre godståg för att öka lön­samheten i transporter. För
            detta behöver åtgärder genomföras för att spåren skall klara ett
            ökat axeltryck. Åtgärder för att förstärka effekten i kontaktledningssystemet
            kan också behöva genomföras. Åtgärderna kommer att vara kostsamma
            och ta lång tid. Vi vill därför se ett långsiktigt och systematiskt
            arbete för att få till stånd nya standarder för längre och tyngre
            godståg. Sverigedemokraterna har drivit denna fråga länge och
            glädjande nog kom en riksdagsmajoritet fram till att rikta ett
            tillkännagivande om detta 2022. Dock har något konkret agerande
            inte skett från Trafikverkets sida ännu.
          </p>
          <head type="h1" xml:id="i-KqiDZXBXKFZLXpsWySJQCu">
            17 Fokus på industrin och gruvnäringen
          </head>
          <p xml:id="i-TP2E3UPQYgHxBNb921mkT7">
            Genom att stärka järnvägsnätet i Norrland, som är kopplat till
            skogs- och gruvindustrin, kan större mängder gods flyttas över
            från väg till järnväg. Det måste dock ställas mot andra investeringar
            och samhällsnyttor och vara ekonomiskt försvarbart. Vid en sådan
            utbyggnad ska hänsyn tas till tillgång till hamnar som kan exportera
            varorna, men även till industrier som kan förädla varorna i Sverige.
            Behovet av ett förstärkt och utvidgat järnvägsnät i Norrland bör
            utredas.
          </p>
          <head type="h2" xml:id="i-SP87UoHsQwKHKwAFGqLYEt">
            Gränsöverskridande trafik
          </head>
          <head type="h1" xml:id="i-XY8r21FMSjmtjJsxyDPwHu">
            18 Stärkt kontroll
          </head>
          <p xml:id="i-9PATVDzjmaK2q6XZCzfcDC">
            Möjligheten till konkurrens kommer att öka i framtiden när kommunikationsgränserna
            luckras upp. Gränsöverskridande trafik mellan europeiska länder,
            som erbjuder person-och godstransporter, kommer då att möjliggöra
            en mer öppen inre marknad. Konkur­rensen behöver dock ske på lika
            villkor, och här finns många utmaningar. Det finns därför ett
            behov av mer effektiva kontroller vid gränsöverskridande trafik.
            Järnvägens skick, underhåll, fordonens standard och kontrollverksamhet
            ser olika ut i Europa. Det gör även de arbetsrättsliga villkoren,
            vilka kan generera osunda konkurrensförhållanden. Även finansieringen
            av det europeiska järnvägssystemet via EU är kraftigt snedvriden
            ur ett konkurrensperspektiv. Det är positivt med gränsöverskridande
            rälstransporter men det är också av vikt att konkurrensen sker
            på lika villkor.
          </p>
          <head type="h1" xml:id="i-UF4x8zc7iE6YvicPUfzfAB">
            19 Europeiska satsningen på höghastighetståg
          </head>
          <p xml:id="i-Jv2FVC1KBTzynjy4QWQQAs">
            Europeiska revisionsrätten, som är den europeiska motsvarigheten
            till svenska Riksrevisionen, har i en särskild rapport analyserat
            över 5 000 kilometer av Europas höghastighetsbanor, vilket motsvarar
            cirka 50 procent av hela det europeiska hög­hastighetsnätet. Kritiken
            från Europeiska revisionsrätten gällande den europeiska satsningen
            på höghastighetståg är omfattande. Kostnadseffektiviteten och
            kostnader för intjänad restid ifrågasätts, beläggningen anses
            för låg och genomsnittshastigheten är endast cirka 45 procent
            av den tänkta maxkapaciteten. Dessutom är den ekonomiska hållbarheten
            låg. Generellt sett är teknikutvecklingen mot höghastighetståg
            positiv, men i likhet med Europeiska revisionsrätten anser vi
            att bland annat kostnadseffektivitet bör tas med i beräkningen
            vid byggnation. Vid utredningar och beräkningar av höghastig­hetsjärnväg
            i Sverige bör Europeiska revisionsrättens rapport beaktas. Vidare
            är vi kritiska till att svenska skattebetalares pengar får användas
            till att stödja höghastighets­tågsprojekt i övriga EU.
          </p>
          <head type="h1" xml:id="i-GxNK9uD9TNXAMxgoHPznN">
            20 Transport av järnvägsvagnar på fartyg
          </head>
          <p xml:id="i-461wuwmHSnKGJPLymLa97y">
            Öresundsbron är en av de fasta förbindelser som finns med grannländerna
            och en viktig länk för såväl godstrafik som passagerartrafik till
            Danmark och vidare ut i Europa. Öresundsbron kan dock behöva stängas
            ner av flera orsaker, vanligen väderrelaterade men också vid olyckor
            eller i värsta fall sabotage. Det är därför viktigt att öka antalet
            överfarter och därigenom stärka transportmöjligheterna vidare
            ner till Europa. När Fehmarn Bält-förbindelsen står färdig kommer
            sannolikt såväl gods- som passagerar­trafiken att öka. Så länge
            det bara finns en fast förbindelse till kontinenten, via Öresundsbron,
            är vi väldigt sårbara beträffande import och export via järnvägsnätet.
            För att minska sårbarheten bör därför möjligheten att transportera
            gods via färja finnas kvar. Då detta leder till merkostnad för
            transportbolagen och hamn- och färjebolagen bör statligt stöd
            för att bevara denna redundans inrättas.
          </p>
          <head type="h1" xml:id="i-DGEzrpp4NwF9qJLkx5c8Gn">
            21 Ny förbindelse mellan Sverige och Danmark
          </head>
          <p xml:id="i-TSGpLJB5ErpwugpSxnmbw6">
            Region Skåne har i flera år efterfrågat en ny förbindelse med
            Själland, av arbetsmässiga och regionalpolitiska skäl. Även om
            det funnits politisk enighet i Region Skåne om att en förbindelse
            ska dras mellan Helsingborg och Helsingör, måste ett sådant beslut
            föregås av en utredning om vilket geografiskt läge som lämpar
            sig bäst. Höjd­skillnaderna runt Helsingborg försvårar nämligen
            för godstrafik med järnväg på grund av kraftig lutning. Danska
            Kystbanen är idag hårt belastad och att köra ett större antal
            godståg där ligger sannolikt inte i danska statens intresse. Danmark
            uttalade sig dessutom, genom sin transportminister, i mars 2021
            om att Danmark inte vill gå vidare med en fast förbindelse mellan
            Helsingborg och Helsingör. Med hänsyn till detta bör därför sträckningen
            av en ny Öresundsförbindelse mellan Landskrona och Köpenhamn,
            det så kallade Europaspåret, utredas innan beslut fattas om var
            förbindelsen ska förläggas. Även effekterna av en eventuell Öresundsmetro
            mellan Malmö och Köpenhamn bör beaktas. Det är positivt att det
            på sikt byggs ytterligare förbindelser mellan Sverige och Danmark.
            Samtalen med den danska regeringen bör intensifieras i syfte att
            få till stånd en ny förbindelse mellan Sverige och Danmark, för
            både bil- och tågtrafik.
          </p>
          <head type="h1" xml:id="i-PRypxz2b6SvPJ4tueSYdf3">
            22 Nattåg till Europa
          </head>
          <p xml:id="i-4G5zccUZfgSqWV2uY6hBWF">
            Den tidigare regeringen har dessvärre beslutat att satsa på upphandling
            av olönsamma nattåg till Europa, där många nattågslinjer redan
            har försvunnit på grund av bristande lönsamhet. Sverige har stort
            behov av mer järnvägstrafik och många pendlare fick före coronapandemin
            räkna med ståplats. Nu efter pandemin kan vi åter se en kraftig
            uppgång i resandet. Det finns ett stort behov av fler tågsätt
            och avgångar, i synnerhet i storstadsområdena. Det är därför fel
            att satsa på nattåg till Europa när behoven är avsevärt större
            i vårt eget land.
          </p>
          <head type="h1" xml:id="i-F2bQPZmWd5FwS5sAksrjTX">
            23 Förbindelser mellan Sverige och Norge
          </head>
          <p xml:id="i-YUHNoX6LqzTp73Nn4tKJC6">
            Även om det råder stora kapacitetsbrister på många sträckor i
            vårt inhemska järnvägsnät finns behov av förbättrade förbindelser
            med vårt grannland Norge. Idag bor cirka 8 miljoner människor,
            nästan hälften av Skandinaviens befolkning, utmed sträckningen
            Oslo–Göteborg–Köpenhamn. En resa som nu tar mer än åtta timmar
            skulle med en ny förbättrad förbindelse kunna komma ner till drygt
            tre timmar med snabbtåg i 250 km/h. En dubbelspårig snabbtågslänk
            Oslo–Göteborg–Köpenhamn genom Bohuslän skulle således komma en
            stor del av de skandinaviska medborgarna till del och även minska
            behovet av resor med flyg.
          </p>
          <p xml:id="i-Hdt7SiSkduUNJS9jdZ2AC6">
            Även sträckan Oslo–Stockholm är i behov av modernt dubbelspår
            i hela sin sträckning, och en uppgradering till 250 km/h. Möjligheten
            till kraftigt ökad passagerar­trafik finns om förbindelsen genomgår
            en kraftig upprustning och på vissa delar nybyggnation. Inom projektet
            Stockholm–Oslo 2.55 presenteras intressant material om hur en
            upprustning skulle kunna komma till stånd. Vi välkomnar ett samarbete
            med Norge och Danmark för att på sikt få till stånd bättre förbindelser
            mellan våra länder.
          </p>
          <head type="h2" xml:id="i-8k5G5DnNRwa7khsGqZrQr9">
            Drift och underhåll
          </head>
          <head type="h1" xml:id="i-LmwChbnrGT6NQ3mqvkRveQ">
            24 Prioritering av resurser
          </head>
          <p xml:id="i-QXuTG1NZETRjMG8jK7uhMg">
            Infrastrukturen är under ständig utveckling och därför är huvudregeln
            att finansiera satsningar med direktanslag. Detta är kopplat till
            att infrastruktur inte innebär en engångskostnad utan kräver ständigt
            underhåll och återkommande nya investeringar. Tidigare i debatten
            om höghastighetsjärnvägen hördes röster om att avsteg måste göras
            och att projektet skulle lånefinansieras. Sådant förfarande skulle
            obönhörligen tränga undan andra viktiga satsningar för lång tid
            framöver. Kommande generationer ska inte behöva tyngas av vår
            generations investeringar.
          </p>
          <head type="h1" xml:id="i-VhuPAgYbd5sdqNdGm6Z2VV">
            25 Utökat underhåll av järnvägssystemet
          </head>
          <p xml:id="i-6xqt618hW6kXHYA56mV5oX">
            Det finns behov av att säkerställa och optimera det redan befintliga
            järnvägssystemet för att i ett första skede generera en mer driftssäker
            och snabb trafik. Vårt järnvägsnät har under många år haft ett
            underhåll som varit underdimensionerat och resultatet av detta
            är att vi nu brottas med en kraftig underhållsskuld. Vår uppfattning
            är att betydligt mer medel måste avsättas av regeringen till underhållsinsatser
            i järnvägssystemet. Även åtgärder för att öka kapaciteten måste
            till. Med justeringar såsom längre spår på stationer (driftplatser),
            kortare blocksträckor på vissa sträckor, utbyggnad till dubbelspår
            eller fyrspår och högre hastighet på vissa sträckor kan användandet
            av spåren ökas. Underhåll måste också prioriteras till de tyngsta
            godsstråken, som utgör stommen i järnvägsgodstrafiken. Störningar
            här ger stora återverkningar på våra företag och basindustrier.
          </p>
          <head type="h1" xml:id="i-97dtgtTeQXQPk1UZwQ83f">
            26 Underhåll av kontaktledningar och växlar
          </head>
          <p xml:id="i-Wq1DvJbNVSE6gNYSTBgnPk">
            Den svenska järnvägsinfrastrukturen är på flera områden dåligt
            underhållen, men kontaktledningsfel måste ses som särskilt allvarliga
            eftersom de renderar väldigt många förseningsminuter per tillfälle.
            Enligt Trafikverket uppstår mellan 1 000 och 1 400 kontaktledningsfel
            varje år som orsakar cirka 5 500–8 500 merförseningstimmar. Genomgripande
            åtgärder är nödvändiga i den befintliga infrastrukturen för att
            säker­ställa tågens elförsörjning och därmed minska driftsstoppen.
            Som ett första steg ska kontaktledningssystemet stärkas för att
            förhindra nedrivna kontaktledningar och andra förekommande fel.
            En större andel av kontaktledningsnätet behöver bytas ut varje
            år än det som sker i nuvarande takt.
          </p>
          <p xml:id="i-8uKkVM7iqn8Ciuk6SvDCS5">
            Även spårväxlar behöver bytas ut i en högre grad än dagens. Kostnaderna
            för dessa byten har skenat och åtgärder måste sättas in för att
            dels minska kostnaderna, dels försöka standardisera de växlar
            som finns på järnvägsnätet och dels ha en jämnare grad av antalet
            spårväxlar som ska bytas per år.
          </p>
          <head type="h1" xml:id="i-VbiUYaqMnMAw8ejBBnZ32e">
            27 Stärkt digitalisering inom järnvägssektorn
          </head>
          <p xml:id="i-RspdMqCUjhV83jmdyPgCCW">
            Mer behöver göras för att driva på digitaliseringen av samhället,
            järnvägssektorn inberäknad. Digital automatisk inhämtning av skicket
            på växlar, spårlägen, kontakt­ledningar med mera bör spara in
            resurser jämfört med kostsam manuell besiktning. Att öka kunskapen
            om järnvägsanläggningens status leder till bättre möjligheter
            att under­hålla densamma och kan också sänka kostnaderna för underhållet.
            Här ser vi digitali­seringens möjligheter att ge såväl bättre
            kunskaper om anläggningens skick som möjligheter att rikta underhållet
            rätt. Arbetet med att digitalisera järnvägsanläggningen bör stärkas.
          </p>
          <head type="h1" xml:id="i-Wo31cBcmuQit9d61gRGF2K">
            28 Mer resurser till dubbelspår
          </head>
          <p xml:id="i-Ug5qLC1Za8MWENnkD11SiA">
            Behovet av utbyggnad är större än de medel som tilldelas i statsbudgeten,
            varför noggranna prioriteringar behövs. Enkelspårsträckor är mer
            störningskänsliga än dubbelspårsträckor, varför fler dubbelspår
            är ett måste, i synnerhet på de mest trafikerade sträckorna. Även
            om antalet mötesplatser utökas är enkelspår fortfarande störningskänsliga.
            Mer resurser till dubbelspårig järnväg måste till.
          </p>
          <head type="h1" xml:id="i-NTFWB9Nv2gQ6sypyoGdeSv">
            29 Regionala järnvägsnät
          </head>
          <p xml:id="i-JCfCWszMwKsnFZ2UsXsFe2">
            Eftersom bostadsbrist och höga bostadspriser får folk att flytta
            från större städer till kranskommuner är det viktigt att förbättra
            möjligheten till regional pendling. De större städerna expanderar
            och många företag förlägger sin verksamhet där. Goda kommu­nikationer
            med regionaltåg är en förutsättning för att arbetspendling ska
            fungera och en utveckling av det regionala nätet och resandet
            görs bäst i dialog med Sveriges olika regioner och trafikhuvudmän.
            Pågatågen och Öresundstågen i Sydsverige är bra exempel på hur
            Skånetrafiken lyckats knyta ihop kommuner och regioner med hjälp
            av lokal- och regiontåg. Det behövs snabba regiontåg med täta
            avgångar mellan och inom regioner och fler pendlarparkeringar
            för att få till ett ökat användande av regiontåg. Att enkelt kunna
            ställa bilen i anslutning till en station är en förutsättning
            för många att välja tåg framför bil. Att ha nära till en station
            är också en förutsättning för att kunna välja tåg som färdmedel.
            Vi önskar bättre förutsättningar för regionaltrafiken.
          </p>
          <head type="h1" xml:id="i-VhXcovf7s9WCo1MXU6p1Qq">
            30 Trafikverket och länstrafikbolags behov av nattåg samt lokal/regional
            trafik
          </head>
          <p xml:id="i-RxmbCrDo46hdQX117zFVr4">
            I de fall där boende på mindre orter utmed en befintlig järnvägssträckning,
            med tillräckligt underlag för tågresande, önskar att en station
            byggs bör detta utredas i samråd mellan kommun, region och Trafikverket.
            Genom att ökade möjligheter att pendla med tåg erbjuds minskas
            beroendet av bil och de orter som får en ny station blir mer attraktiva
            att välja som boendeort. Trafikverket ska vara lyhört för kommunernas
            och regionernas önskemål om fler tågstationer för att öka resandeunderlaget.
            Gällande Trafikverkets upphandling av nattåg mellan Göteborg/Stockholm
            och Norrland ska hänsyn tas till länstrafikens (regionernas) och
            för den delen resenärernas önskemål om rimlig komfort och säkerhet.
            Detta innebär, enligt vår mening, ostridigt krav på svensk vagnprofil
            i stället för vad Trafikverket föreslagit, den avsevärt smalare
            och lägre europeiska vagnprofilen. Detta för att ge rimlig komfort,
            så som 200 cm långa bäddar, rimligt breda korridorer och god möjlighet
            till isolering, samt att bibehålla sexbäddars liggvagnskupéer
            vilka utgör förutsättningen för lönsamhet för operatören. Målsätt­ningen
            måste vara att göra trafiken så pass lönsam att statligt stöd
            inte skall behövas i framtiden.
          </p>
          <head type="h1" xml:id="i-2hiBPJxxa9k1pFyTyzronv">
            31 Höghastighetståg
          </head>
          <p xml:id="i-6xBVK67HrMA8tXKtuGR2MH">
            Höghastighetståg i sig är inte ett dåligt transportmedel, men
            det är inte rimligt att i Sverige bygga höghastighetståg avsedda
            för 320 km/h, dels då befolkningsunderlaget är otillräckligt,
            dels med hänsyn tagen till det rådande ekonomiska läget. Även
            Trafik­verket anser att denna satsning är samhällsekonomiskt olönsam.
            Skillnaden mellan snabbtåg i 250 km/h och höghastighetståg i 320
            km/h är cirka 15–25 minuters tidsvinst på sträckorna Göteborg–Stockholm
            och Malmö–Stockholm, beroende på antal stopp. Kostnaden för att
            bygga höghastighetsjärnväg, så som förslaget har presenterats
            av Trafikverket och sett i relation till det behov av stärkt underhåll
            och kapacitets­förstärkning som nu råder på befintlig järnväg,
            beräknas till uppskattningsvis 300 miljarder, även om siffrorna
            är högst osäkra. Sverigedemokraterna har ihop med Moderaterna,
            Kristdemokraterna och Liberalerna valt att avbryta detta projekt
            för att i stället satsa på regional och lokal pendling, samt ökad
            kapacitet för godstransporter med tåg.
          </p>
          <head type="h1" xml:id="i-86LZbJXkM7d85cwAhJ28oH">
            32 Snabbtåg i 250 km/h
          </head>
          <p xml:id="i-3vdFPmWYDjQXupXR32WmKq">
            Sverige är ett glesbefolkat land och det finns behov av snabbare
            tåg för att öka attraktiviteten och stärka tåget som alternativt
            transportmedel. De första svenska snabbtågen, X 2000, sattes i
            trafik redan på 1990-talet och har en högsta tillåtna hastighet
            på 200 km/h. SJ moderniserar nu dessa och det finns också andra
            typer av snabbtåg som trafikerar det svenska järnvägsnätet. Även
            regional trafik kan köpa in tåg avsedda för högre hastigheter.
            Vid en ökning av hastigheten till 250 km/h, med dagens spår och
            genom traditionell byggteknik, kan man generera största möjliga
            nytta till en rimlig investeringskostnad. Trafikverket har presenterat
            en utredning över befintliga sträckor där hastigheten kan höjas
            till 250 km/h. Det är positivt att höja hastigheten på det svenska
            järnvägsnätet på de sträckningar som är lämpliga, sett ur ett
            anläggnings‑, passagerar- och lönsamhetsperspektiv.
          </p>
          <head type="h2" xml:id="i-Mjdg7n89bS9kha1LQkFXrx">
            Signalsystem
          </head>
          <head type="h1" xml:id="i-46hGL9eK5MiBfatkkvSNCa">
            33 Signalsystemet ATC
          </head>
          <p xml:id="i-K4YLAJ9BrxfnudLQZDz8nX">
            Ett signalsäkerhetssystem möjliggör att framföra tåg på ett enkelt
            och säkert sätt utan risk för trafikolyckor genom kollision eller
            urspårning. ATC är designat för hastigheter på upp till 250 km/h
            men är i Sverige godkänt för högst 200 km/h, med viss över­hastighet.
            Sverige var tidigt ute med att ta fram ett väl fungerande signalsystem
            för järnväg. Utvecklingsarbetet med den första prototypen startade
            redan i slutet på 1960-talet och signalsystemet ATC‑1 togs i drift
            1980. ATC är därmed ett gammalt men beprövat och ur säkerhetssynpunkt
            välfungerande signalsystem som används än idag. De flesta svenska
            banor använder dock idag en version som kallas ATC‑2. Även om
            ERTMS kommer att breddinföras i framtiden kommer ATC att vara
            i drift under överskådlig tid. Hänsyn behöver därför tas till
            fortsatta underhållsinsatser för detta signalsystem.
          </p>
          <head type="h1" xml:id="i-9nnsFrkamJonBMyMjcjf3G">
            34 Signalsystemet ERTMS
          </head>
          <p xml:id="i-V6RvoviQUUesTcHPUPvEks">
            European Rail Traffic Management System (ERTMS) är ett EU-gemensamt
            signal­system. Det nya signalsystemet är tänkt att ersätta ATC-signalsystemet
            som används idag. Trafikverket ansvarar för införandet i Sverige.
            Det har vid tidigare implementer­ingar varit stora driftstörningar,
            där Botniabanan stuckit ut. Dock är ERTMS mer intrimmat nu på
            de banor där det är infört, och andelen signalfel är lägre på
            banor med ERTMS jämfört med ATC‑2, vilket framgår av en rapport
            från Riksrevisionen. I Sverige finns en mycket hög andel omoderna
            signalställverk och behovet av en modernisering och av att få
            en enhetlig standard är stort. Därför är ett införande av ERTMS
            en nödvändighet. Det finns dock fortsatt en risk för inkörningsproblem
            vid nyinstallation av ERTMS. Dessutom föreligger det en risk för
            att järnvägsföretagen inte hinner installera ERTMS i sina fordon,
            varför implementeringen av detta signalsystem bör ske i samråd
            med järnvägsoperatörerna för att säkerställa en säker implementering
            och att det inte uppstår en brist på fordon utrustade med ERTMS.
            Vid upphandling av ERTMS bör detta ske som till exempel i Norge,
            där man valt att inte ha mängder med små upphandlingar som Trafikverket
            påbörjat på Malmbanan, utan en rikstäckande.
          </p>
          <head type="h1" xml:id="i-E7Vk2WB2K2HH6h9YW8T8kE">
            35 Kompensation vid införande av ERTMS
          </head>
          <p xml:id="i-MFxeArzH2Snv3BA4SytBKX">
            Införandet av ERTMS är nödvändigt för att på sikt nå en förbättrad
            standard av vårt signalsystem och därmed öka punktligheten. Dessvärre
            innebär det att tågoperatörerna tvingas installera ombordutrustning
            för flera miljoner kronor per enhet, något som för de mindre operatörerna
            kan innebära att de inte får ekonomin att gå ihop. Även våra godsoperatörer
            brottas idag med stora lönsamhetsproblem. Om priset för godstransport
            på järnväg höjs för att täcka installationen av ERTMS kan det
            leda till att mer gods i stället körs på lastbil. Därför bör svenska
            tågoperatörer kompenseras för de kostnader som ett införande av
            ERTMS medför.
          </p>
          <head type="h2" xml:id="i-7qExsZYWeMejCYpYPFDJkX">
            Säkerhet på och kring spårområdet
          </head>
          <head type="h1" xml:id="i-2KyMW2NwC3J2QRMG8Ptpto">
            36 Trygg och säker svensk järnväg
          </head>
          <p xml:id="i-5EBV61BD4QaMkZgiUW3xRw">
            Trygghet och säkerhet ska vara högsta prioritet gällande det
            svenska järnvägssystemet. Säkerhetsfrågor som berör person- och
            godstrafik behöver lyftas i sin helhet. Det gäller exempelvis
            lokförare, järnvägsövergångar och signalsystem. Även arbetet inom
            suicidprevention måste stärkas. De senaste 20 åren har mellan
            50 och 98 personer omkommit inom bantrafiken genom suicid, och
            varje självmord skapar stort lidande för såväl anhöriga som lokförare,
            samt orsakar totalstopp på ett par timmar inom tåg­trafiken. Det
            är därför motiverat att stora resurser läggs på ökad inhägning
            av spår­områden. Inhägning verkar också förebyggande mot olyckor
            genom spårspring. Trafikverkets arbete med att hägna in spårområden
            måste därför öka. Trafikverket arbetar kontinuerligt med trafiksäkerhet,
            även inom bantrafiken, men det är viktigt att arbetet stärks med
            förbättring av processer, fysiska anläggningar och mjukvara. Personal
            behöver fortbildning och säkerhet behöver prioriteras vid utveckling
            av morgondagens digitala tågsystem. Dessa system, som är till
            för att rädda liv och egen­dom, behöver även utvecklas för att
            motstå yttre påverkan. Förebyggande underhåll för att minimera
            risken för olyckor ska prioriteras.
          </p>
          <head type="h1" xml:id="i-KACZPyCxqVmRGj7ZWG2hrZ">
            37 Övervakning med fasta kameror
          </head>
          <p xml:id="i-Puv4FpUbxA7VeyesVxGJZs">
            Det finns cirka 14 100 spårkilometer järnväg som förvaltas av
            Trafikverket. Det är nästintill omöjligt att fysiskt övervaka
            så mycket spår. Att placera ut kameror för att fullt ut kontrollera
            spåren blir mycket kostsamt, men att placera fler fasta kameror
            på strategiska ställen ser vi som nödvändigt.
          </p>
          <head type="h1" xml:id="i-AyzaDfPcMjgg7jgQGGGDiS">
            38 Övervakning med drönare
          </head>
          <p xml:id="i-CLCUkH7xKTFKwjBhdEy44i">
            Ett komplement till strategisk kameraövervakning skulle kunna
            vara flygande drönare. Vid personsök inom spårområden ställs ofta
            krav på tågstopp från polis medan sökning pågår. Drönare skulle
            kunna vara till hjälp vid olyckor eller vid sökande efter personer
            som vill sabotera eller som är suicidbenägna. I Norge har Bane
            NOR börjat använda drönare vid övervakning av banan, framför allt
            på svåråtkomliga platser. Till exempel räls som drabbas av stenras,
            översvämningar och nedfallna träd skulle kunna vara lämpad att
            avsöka med drönare. Möjligheten att använda drönare som kompletterande
            åtgärd bör ses över.
          </p>
          <head type="h1" xml:id="i-Tmz3tUgrNepydDLPQFtXwh">
            39 Färre obevakade plankorsningar
          </head>
          <p xml:id="i-Vb5HBKkPpuvcHW5qBqn3HH">
            Större resurser behöver läggas på att öka antalet planskilda
            korsningar och antalet bevakade plankorsningar. Arbetet med att
            minimera antalet obevakade järnvägs­övergångar, men också plankorsningar
            med enbart ljud och ljus, behöver intensifieras för att minska
            antalet olyckor. Hänsyn till rimlig färdväg för boende måste här
            beaktas när man bygger bort obevakade plankorsningar.
          </p>
          <head type="h1" xml:id="i-M6ywGbjLfuKEt7HNoUGc5Y">
            40 Siktfart vid obehöriga i spåret
          </head>
          <p xml:id="i-EkQCMbyMF1vg9W9kr9zeFE">
            Tidigare kördes tåg generellt med siktfart vid rapporterat spårspring,
            för att se om personer befann sig i eller omkring spårområdet.
            Idag är trafikstopp på grund av spårspring mycket vanligare än
            tidigare. Att välja trafikstopp vid misstänkt försök till suicid
            är självklart, men för ordinärt rapporterat spårspring bör rutinen
            ses över. För att minska störningarna och förseningarna vill vi
            därför utreda om tillåtelse att köra i siktfart vid misstänkt
            spårspring ska vara rutin i stället för trafikstopp.
          </p>
          <head type="h1" xml:id="i-BTYzw4kgfi93f8bhXm8FLh">
            41 Straffskärpning vid hot och sabotage
          </head>
          <p xml:id="i-GrM7KN8R8yj3yPJRZa3Lj9">
            Det förekommer att personer medvetet saboterar järnvägsanläggningen
            genom att till exempel lägga stenhögar på spåret eller gräva bort
            makadam under slipers och därmed skapa risk för urspårning. Även
            bombhot mot järnvägsstationer eller specifika tåg skapar stor
            oro och stora störningar. Det bör utredas om det kan vara rimligt
            att brott likt dessa ges ett högre straffvärde.
          </p>
          <head type="h1" xml:id="i-Kv2k9Kcb7E7zzQztnx7UB4">
            42 Olovlig vistelse i spårområdet
          </head>
          <p xml:id="i-R2AUHvtKonuTZ8dmf9Wpmt">
            Spårspring är ett stort och tyvärr även växande problem. Förutom
            olyckor skapar det arbetsproblem för lokförare och dyra förseningar,
            eftersom trafikstopp som regel vidtas. Straffet för olovlig vistelse
            i spårområdet måste skärpas och övervakningen intensifieras.
          </p>
          <head type="h1" xml:id="i-UMpA9JYG6CCu28icamxATU">
            43 Skärpt straff vid kopparstöld
          </head>
          <p xml:id="i-EESUWDbx7yusXLtZnMWSJh">
            Kopparstölder är ett stort problem för tågtrafiken. Koppar stjäls
            för att säljas för en mycket låg summa, men det medför sedan enorma
            summor i arbetskostnad för att ersätta den. Det är ofta skydds-
            och driftsjordar som stjäls. Dessa stölder orsakar stora avbrott
            i järnvägstrafiken och medför också en stor risk för allvarliga
            elolyckor. Kopparstöld kan jämställas med sabotage mot järnvägsanläggningen
            och bör ha ett betydligt högre straffvärde.
          </p>
          <head type="h1" xml:id="i-Yj5tQYUC4ER61ndjQMvga">
            44 Förebyggande av kopparstöld
          </head>
          <p xml:id="i-UHiji3aiCQSpVbsQbsZ2tP">
            För att förebygga stölder av koppar kan stöldbegärliga komponenter
            ersättas eller göras mindre stöldbegärliga genom exempelvis legeringar.
            Arbetet med att DNA-märka stöldbegärliga komponenter och ersätta
            komponenter med mindre stöldbegärligt material måste intensifieras.
          </p>
          <head type="h2" xml:id="i-XtZSrSiNuPENAubEJjBnXo">
            Säkerhet ombord och kring tågen
          </head>
          <head type="h1" xml:id="i-UbTHUox3gXZGtQSgMJoxAZ">
            45 Ensamarbetande lokförare
          </head>
          <p xml:id="i-GBaYMF2Nj27Pba9MmaJXza">
            Jakten på att spara pengar får inte äventyra säkerheten. Det
            kan innebära livsfara att en lokförare kör tåg utan ombordpersonal.
            Om en eldsvåda, bråk eller andra tillbud uppstår kan det ta tid
            för lokföraren att upptäcka detta. Kamera ersätter inte ombordpersonal
            då föraren har fokus på att framföra tåget säkert. Genom fastställda
            rutiner och extra personal skapas en trygghet för passagerare
            när hjälp behövs. Extra personal i vagnar kan även svara på frågor,
            hjälpa äldre eller larma polis om personer blir stökiga under
            en resa. Dessutom är det inte tillräckligt att bara ha en lokförare
            vid behov av evakuering. Lokföraren har andra uppgifter så som
            kontakt med trafikledning och räddningstjänst. Dessutom kan lokföraren
            drabbas av allvarlig sjukdom. Tåg utan ombordpersonal bör inte
            tillåtas vid persontrafik.
          </p>
          <head type="h1" xml:id="i-5PsRHDqUoyB15HcTjXzAzS">
            46 Ersättning vid personpåkörning
          </head>
          <p xml:id="i-J3J5HW1vF2AJKTyu9ZusUo">
            Suicid genom att kasta sig eller ställa sig framför tåg är tragiskt
            nog vanligt före­kommande. Lokförare får tyvärr räkna med att
            någon gång bevittna detta under sitt yrkesliv. De anhöriga till
            en person som blir påkörd av tåg får en ersättning som uppgår
            till ett prisbasbelopp. En lokförare som har oturen att vara med
            om en påkörning får efter samtal med psykologer och försäkringsbolag
            allt från noll kronor till några tusenlappar. De lokförare som
            drabbas bör få mer stöd och deras hälsa behöver utvärderas. Dessutom
            bör lokförare få ersättning för de kostnader som kan uppstå som
            konsekvens av det trauma det innebär att vara med om en personpåkörning,
            exempelvis ersättning för sjukskrivning som genererar inkomstbortfall.
            Det behöver utredas på vilket sätt en lokförare som upplever en
            personpåkörning bör kompenseras ekonomiskt för eventuella inkomstbortfall
            till följd av sitt upplevda trauma.
          </p>
          <head type="h1" xml:id="i-MBCJhAQZqYEPJ1nSLPConk">
            47 Intrångsskydd
          </head>
          <p xml:id="i-DTUbWjzhSR8xLY6NAVP87H">
            Det behövs en skyddad förarmiljö i tåg, liknande de som flyg
            har, för att undvika att tåg kapas under färd. Det är för lätt
            att komma in till en lokförare och sedan koppla bort viktig säkerhetsutrustning.
            Ett stärkt intrångsskydd kan försvåra för terrorister att kapa
            tåg och orsaka svåra olyckor. Vi anser att en förbättrad standard
            för intrångsskydd bör införas på tåg som trafikerar det svenska
            järnvägsnätet.
          </p>
          <head type="h1" xml:id="i-CMpxGYJKocV1osiXsf4g14">
            48 Inhägning och säkerhetsklassning av bangårdar
          </head>
          <p xml:id="i-VUqVSfUKZKw6PTLcAY3dj">
            Svenska bangårdar är i behov av höjd säkerhet. Nerklottrade tåg,
            spårspring och stölder kan kraftigt reduceras genom bättre inhägning
            och vid behov även kameraövervakning. Enbart för SL:s del utgör
            notan för klottersanering över 100 miljoner kronor årligen, pengar
            som borde gå till en förbättrad kollektivtrafik. Risken för sabotage,
            samt allvarlig skada eller död vid klättring på tågvagnar, reduceras
            också om tillträdet försvåras. Det är angeläget att samtliga bangårdar
            av vikt får stärkt tillträdesskydd och säkerhetsklassning.
          </p>
          <head type="h1" xml:id="i-4ohobnWXxA1PggH4KZwuPs">
            49 Gränskontroller
          </head>
          <p xml:id="i-BiYHsKANtrrkrNtnqQiHVh">
            Säkerheten i Sverige ska värnas, varför smuggling av vapen, narkotika
            och dopnings­preparat med mera måste stävjas. Det finns därför
            behov av att fortsätta att kontrollera passagerares identitet
            och medhavt gods vid gränsöverskridande tågtrafik. Kontroller
            ska ske effektivt för att inte passagerare skall få längre restid
            än nödvändigt.
          </p>
          <head type="h1" xml:id="i-Kj8UTfd2CHgodsazY6fSij">
            50 Trygg miljö för personal och passagerare
          </head>
          <p xml:id="i-TEvmvwAfwkTFAT7NsPhQkL">
            Personal på tåg och bussar utsätts allt oftare för hot och våld,
            vilket i princip var ett okänt fenomen för trettio år sedan. Det
            här är en fullständigt oacceptabel utveckling och straffen för
            dessa brott måste skärpas. Många tåg och vissa plattformar och
            stationer är idag utrustade med kameraövervakning. När övervakningskameror
            används minskar brottsligheten. Det har på senare tid uppmärksammats
            att personal, främst biljett­kontrollanter, har utsatts för våld.
          </p>
          <p xml:id="i-7nh9DKbHkyWoVTsGiojMCA">
            Som ett led i att stävja det ökande våldet bör ombordpersonal
            på tåg ges möjligheten att bära kameror som en del av arbetsutrustningen.
            Kroppsburna kameror kan, utöver att ha en avskräckande effekt,
            även vara ett stöd vid en eventuell rättegång. Personal bör ha
            tillgång till de hjälpmedel som stärker deras trygghet. Inte bara
            personal drabbas. Även passagerare utsätts för personer som stör
            och hotar. Som en ytterligare åtgärd kan ett införande av tillträdesförbud
            för störande och farliga personer inom kollektivtrafiken vara
            nödvändigt. Frågan om en lagändring gällande tillträdesförbud
            för våldsamma personer inom kollektivtrafiken ska utredas.
          </p>
          <head type="h2" xml:id="i-Lh8E3iEcYayvg44TZyPb4U">
            Ny teknologi
          </head>
          <head type="h1" xml:id="i-XcdNRftHmoFM3jZkYG9kAc">
            51 Miljövänligt bränsle
          </head>
          <p xml:id="i-M2ux8yAAR9rmSUyC5UCjte">
            Sveriges järnvägsnät består av drygt 16 500 spårkilometer. Av
            dessa förvaltar Trafikverket infrastrukturen för drygt 14 100
            spårkilometer. Den allra största delen, omkring 80 procent, är
            elektrifierad järnväg. Ellokens andel ökar, och med tanke på miljön
            är det en stor fördel att köra med eldrift, förutsatt att elen
            framställs fossilfritt. Det finns dock sträckor, samt även terminaler
            för lossning och lastning, där det inte går att använda ellok.
            Detta gör att diesellok fortfarande behövs. I takt med att järnvägen
            har elektrifierats har antalet diesellok minskat. Det är önskvärt
            att diesel ersätts med miljövänligare bränslen där elektrifiering
            inte är möjlig och så snart kostnadseffektivitet och teknik medger
            detta. På vissa ännu oelektrifierade sträckor kan det vara motiverat
            att bygga en ny kontaktledning, givet att trafiken är tillräckligt
            tät i relation till den stora investering som en ny kontaktledning
            medför.
          </p>
          <head type="h1" xml:id="i-Y4X4NXThjVh2EToLuYZugG">
            52 El- och vätgasdrift
          </head>
          <p xml:id="i-V9GhDUL4ZftVHJHejnMQdx">
            Diesellok kommer troligtvis att fasas ut och loken kommer att
            drivas med miljö­vänligare teknik där det inte finns kontaktledningar.
            Ett intressant och miljövänligt sätt att driva tåg på är med vätgas
            med bränsleceller. Vätgasdrivna tåg med bränsleceller trafikerar
            redan en reguljär sträcka i nordöstra Tyskland och de klarar cirka
            hundra mil mellan tankningarna. Fler länder har nu beställt vätgasdrivna
            motorvagnar och detta borde även göras i vårt land. Det är önskvärt
            att denna teknik utvecklas och provas i Sverige, på en lämplig
            oelektrifierad sträcka.
          </p>
          <head type="h1" xml:id="i-B9ZvibgyuTVp1X371nEzTd">
            53 Järnväg på bropelare
          </head>
          <p xml:id="i-VJaRy4zCJMDxvUvGXh8Grb">
            I bland annat Kina byggs järnväg på bropelare för att nyttja
            marken runt järnvägen mer effektivt samt för att slippa barriäreffekter,
            minska snöproblematik och minska risken för påkörning. Denna byggteknik
            gör dock enorma visuella intryck i omgivningen. Nya byggtekniker
            kan vara fördelaktiga och Sverige kan mycket väl ta lärdom av
            att bygga på bropelare. Tekniken kan beaktas vid planering av
            nya stambanor i Sverige.
          </p>
          <head type="h1" xml:id="i-8cnRNZ7YNoFTbuCxxFHzKe">
            54 Förarlösa tåg
          </head>
          <p xml:id="i-RYrrFbbWdHMe1BsKg3Qmow">
            I dag finns förarlösa tåg främst på flygplatser, men de kommer
            troligen att bli mer kommersiellt gångbara framöver, särskilt
            där man kan köra planskilt i slutna system utan risk för kollisioner.
            Metron i Köpenhamn är ett bra exempel. Tunnelbanan i Stockholm
            kan på sikt göras förarlös, men det är tveksamt om det är ekonomiskt
            motiverat. Utvecklingen av förarlösa tåg bör fortskrida. Förarlösa
            tåg kan på sikt sänka kostnaderna för tågoperatörerna och därmed
            även för resenärerna.
          </p>
          <head type="h1" xml:id="i-Cda393urt4tvq38seqR7hE">
            55 Maglevtåg
          </head>
          <p xml:id="i-FswFrV9b3EM2ZHek6vHUWa">
            Maglevtåg (”magnetic levitation”) använder magnetisk kraft för
            att både lyfta upp tåget och driva det framåt. Maglevtåg finns
            i begränsad utsträckning i bland annat Japan, Kina, Sydkorea och
            Tyskland. Den högsta uppmätta hastigheten för ett magnettåg är
            603 km/h. Dessa så kallade magnettåg har dock haft svårt att slå
            sig in på marknaden, eftersom tågen inte går att köra på det redan
            befintliga järnvägsnätet. Initialt har tekniken gjort att byggnation
            av maglevtåg blivit kostnadsdrivande, men allt eftersom tekniken
            blivit billigare har kostnaden för maglevtåg minskat. Utvecklingen
            av maglevtåg ska bevakas.
          </p>
          <head type="h1" xml:id="i-QJBEb579SLP14x5AAG6ik3">
            56 Hyperloop
          </head>
          <p xml:id="i-Bgax2UQPncr82xxbaNuzqZ">
            Hyperloop kan liknas vid ett rörpostsystem där kapslar skickas
            i rör med vakuum. Även tåg skulle kunna färdas i en tub med ett
            lufttryck nära vakuum och med ett mycket lågt luftmotstånd. Detta
            system skulle kunna transportera tåg eller kapslar i extremt höga
            hastigheter, vilket teoretiskt sett skulle kunna utmana flyget.
            Nya typer av tåg kommer att implementeras innan detta kan bli
            verklighet, men forskning om denna teknik skulle kunna användas
            i dagens infrastruktursystem. Vacuum skulle exempelvis kunna användas
            till nya brandsystem och minska friktion vid tunnelpassager, bromssystem
            eller hopkoppling av vagnar. Vi vill att utvecklingen gällande
            hyperloop bevakas.
          </p>
          <head type="h2" xml:id="i-Tz54xgaZyTaYjf4GiLCfd3">
            Åtgärder för att stärka järnvägens attraktionskraft
          </head>
          <head type="h1" xml:id="i-VqEFGicmDz1c1kyo4rkBa1">
            57 Utbildning
          </head>
          <p xml:id="i-GL9wixWGggDySs7eEiZ7Wp">
            Ökat intresse för samt ökade möjligheter att resa med tåg kommer
            att kräva rekrytering av fler lokförare, bantekniker, fordonsreparatörer
            och ombordpersonal. Risken för brist på nödvändig kompetens är
            överhängande. Det finns behov av att kraftigt öka antalet utbildningsplatser
            inom järnvägssektorn, och här bör staten ta ett ökat ansvar genom
            fler KY-utbildningsplatser. För att tågen ska kunna rulla, underhållet
            ska kunna ökas och järnvägsnätet byggas ut är det en ödesfråga
            att rekryteringen ökar och att utbildade inom sektorn stannar
            kvar i branschen.
          </p>
          <head type="h1" xml:id="i-W7oM94DAQGcs4fVooTxJVQ">
            58 Mobiltäckning
          </head>
          <p xml:id="i-FJjTaYBP7fUMCU3CT2ceoL">
            För att attrahera fler att åka tåg är det viktigt att resenärerna
            kan kommunicera i mobiltelefon och arbeta på tågen. Detta kräver
            väl fungerande mobilnät med god täckning. Tillgång till internet
            finns på många tåg men är sällan tillfredsställande eftersom mobiltäckningen
            längs järnvägen ofta är dålig. En utbyggnad av mobilnätet är nödvändig.
            Dålig täckning förekommer inte bara i glesbygd utan även i mer
            bebyggda områden och städer. En översyn av mobiltäckningen längs
            trafikerade järnvägssträckor bör göras, för att därefter prioritera
            förbättringsåtgärder. Detta bör ske i ett samarbete mellan Trafikverket,
            järnvägsföretagen och mobiloperatörerna. Man bör överväga om krav
            på mobiltäckning utmed järnvägsnätet skall ingå vid kommande auktioner
            från PTS.
          </p>
          <head type="h1" xml:id="i-9CS98ALeHDtwzyfyu4tsZ5">
            59 Gemensamt bokningssystem för persontrafik
          </head>
          <p xml:id="i-KaBSiJW8oQBd1N5y583951">
            Det är viktigt att smidigt kunna hitta, boka och betala för sin
            resa. SJ har en nättjänst samt en app som gör det enkelt för resenären
            att köpa biljett, inklusive resande med ”Resplus” (länstrafik).
            Tyvärr är inte alla persontrafikoperatörer samlade i samma plattform.
            För att hitta resor finns även en reseplanerare, en så kallad
            resrobot på internet. Tämligen få känner till denna funktion.
            För att förenkla för resenärerna anser vi att staten, i samarbete
            med landets kollektivtrafikmyndigheter, bör ta fram ett gemen­samt
            bokningssystem för all kollektivtrafik i hela Sverige.
          </p>
          <head type="h1" xml:id="i-GDugUY4yUJeDgZobrzbnc">
            60 Äldre och personer med funktionshinder
          </head>
          <p xml:id="i-JUkPs98idS48PVqy5ic5Rf">
            För de flesta människor är det vanligtvis enkelt att införskaffa
            en biljett för sitt kollektivresande, men för vissa äldre och
            personer med funktionshinder, till exempel synskadade, kan det
            vara väldigt svårt att genomföra ett biljettköp. Därför bör biljettsystem
            och säljkanaler i görligaste mån anpassas för att personer med
            olika funktionshinder ska kunna genomföra biljettköp utan hjälp
            av andra. Möjlighet till kontantköp bör också finnas. Det är av
            största vikt att appar och biljettautomater utformas i samråd
            med brukarorganisationer så att så många som möjligt kan köpa
            biljetter på ett kundvänligt och enkelt sätt. Att återinföra den
            gamla vagnlägesskyltingen skulle också kunna vara en metod för
            att underlätta påstigning av tåget för de med svårigheter att
            röra sig.
          </p>
          <head type="h1" xml:id="i-QrPmNDYjDwTGJN8tLvTu3h">
            61 Museitrafik
          </head>
          <p xml:id="i-JALWcTK74bQKxEE2vsRUkU">
            För att museiverksamhet ska fungera är det viktigt att man ger
            trafiken tillgång till tåglägen. Det finns även äldre spår som
            inte nyttjas, eller som nyttjas i en mycket liten omfattning.
            Detta är en förutsättning för att hålla museitrafiken vid liv.
            Stöd och ökade förutsättningar bör ges för att museiföreningar
            även fortsättningsvis ska kunna hålla detta kulturarv vid liv.
          </p>
        </div>
        <div type="motSignatures">
          <list>
            <item xml:id="i-Mzdw8sKx6gVEGoNK8XfPxC" who="i-5QsM75VvzYYRCpVjV6ax78">
              Patrik Jönsson (SD)
            </item>
            <item xml:id="i-T68jvtEn8nhZrNYJi8hQHQ" who="i-G9Ze2ayHon2kkwVgXWott8">
              Thomas Morell (SD)
            </item>
            <item xml:id="i-YNbwephMUBRBpgLEj9B5K6" who="i-Jp2SVaPsoe1zxx7gTHC64g">
              Rashid Farivar (SD)
            </item>
            <item xml:id="i-3evSQhX2q9KESvrVSRWrrQ" who="i-3VxwEBzyEfCdex2ZrmdQru">
              Jimmy Ståhl (SD)
            </item>
          </list>
        </div>
      </div>
    </body>
  </text>
</TEI>
