<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202324-TU-00646">
  <teiHeader>
    <fileDesc>
      <titleStmt>
        <title>En hållbar sjöfart för Sverige</title>
        <author corresp="i-PAfMpaW8KP2UfRTBpXARTc">av Linda W Snecker m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2023/24:646 av Linda W Snecker m.fl. (V)</title>
          <idno type="rdwebb">HB02646</idno>
          <rs type="number">646</rs>
          <orgName type="comitteeAbbreviation">TU</orgName>
          <ref type="dokument_url_text">https://data.riksdagen.se/dokument/HB02646/text</ref>
          <ref type="dokument_url_html">https://data.riksdagen.se/dokument/HB02646</ref>
          <ref type="dokumentstatus_url_xml">https://data.riksdagen.se/dokumentstatus/HB02646</ref>
          <ref type="pdf">https://data.riksdagen.se/fil/8ED1E651-3548-4FEC-94A7-385B563B570E</ref>
          <ref type="docx">https://data.riksdagen.se/fil/200C24E3-739A-4C4B-AB48-D2E677BD2CD8</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda W Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-Hn2xAAaqgQLyS3k5RBuXkb</idno>
            <name>Andrea Andersson Tay</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-U8W4uUAKEoMtNdRs3JJRK8</idno>
            <name>Kajsa Fredholm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6CAgZyR6FvVqYZHQfCw5HJ</idno>
            <name>Hanna Gunnarsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7EGhEVdWhirq9oiHvVcrQR</idno>
            <name>Lotta Johnsson Fornarve</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-H5Mhtdm5bpZwbYPBWSB875" type="signed"/>
        <correspContext corresp="i-H5Mhtdm5bpZwbYPBWSB875">
          <note type="signatory" corresp="i-PAfMpaW8KP2UfRTBpXARTc"/>
          <note type="signatory" corresp="i-Hn2xAAaqgQLyS3k5RBuXkb"/>
          <note type="signatory" corresp="i-U8W4uUAKEoMtNdRs3JJRK8"/>
          <note type="signatory" corresp="i-6CAgZyR6FvVqYZHQfCw5HJ"/>
          <note type="signatory" corresp="i-7EGhEVdWhirq9oiHvVcrQR"/>
          <note type="signatory" corresp="i-HG8uLqLT7SnwSx5YRobkVr"/>
        </correspContext>
        <correspAction type="submitted" xml:id="i-KHDyyVbx99ZveWGruU6m3t">
          <date when="2023-10-02"/>
          <time when="15:19:18"/>
        </correspAction>
        <correspAction type="reviewed" xml:id="i-XFcEUzDBzn9CVarA1htAfD">
          <date when="2023-10-02"/>
          <time when="16:13:45"/>
        </correspAction>
        <correspAction type="referred" xml:id="i-NNj8KMkGBwT4DnUbZJrWPm">
          <date when="2023-10-17"/>
        </correspAction>
        <correspAction type="assigned" xml:id="i-PyDNJjJjMf27xMQmWdiAab">
          <date when="2024-04-03"/>
          <time when="16:51:43"/>
        </correspAction>
        <correspContext corresp="i-PyDNJjJjMf27xMQmWdiAab">
          <ref type="assignedTo">Trafikutskottet</ref>
        </correspContext>
        <correspAction type="behandlas_i" xml:id="i-2YPfuWmyvkfUBNv3DZMWF9"/>
        <correspContext corresp="i-2YPfuWmyvkfUBNv3DZMWF9">
          <ref type="uppgift">2023/24:SkU12</ref>
          <ref type="ref_dok_id">HB01SkU12</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SkU12</ref>
          <ref type="ref_dok_titel">Företag, kapital och fastighet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-QDYLzyfxefT4VqNAxeXnbx"/>
        <correspContext corresp="i-QDYLzyfxefT4VqNAxeXnbx">
          <ref type="uppgift">2023/24:TU17</ref>
          <ref type="ref_dok_id">HB01TU17</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">TU17</ref>
          <ref type="ref_dok_titel">Sjöfartsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2023/24:646 av Linda W Snecker m.fl. (V) En hållbar sjöfart för Sverige</div>
        <div type="motSubmissionInfo"/>
      </div>
      <div type="motBody">
        <div type="TOC" xml:id="i-DX232X5RkQ8fqm9vzzsrf4">
          <head>
            1 Innehållsförteckning
          </head>
          <list>
            <item style="indent-level: 1">
              1 Innehållsförteckning
            </item>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Inledning
            </item>
            <item style="indent-level: 1">
              4 Sjöfartsverkets verksamhet och sjöfartsavgifterna
            </item>
            <item style="indent-level: 2">
              4.1 Sjöfartsavgifterna
            </item>
            <item style="indent-level: 3">
              4.1.1 Farledsavgifterna
            </item>
            <item style="indent-level: 3">
              4.1.2 Lotsavgifterna
            </item>
            <item style="indent-level: 1">
              5 Överflytt från vägtransporter till sjötransporter
            </item>
            <item style="indent-level: 1">
              6 Hamnarnas civila beredskap
            </item>
            <item style="indent-level: 1">
              7 Fler svenskflaggade fartyg
            </item>
            <item style="indent-level: 1">
              8 Förnybara drivmedel inom sjöfarten
            </item>
            <item style="indent-level: 1">
              9 Utred investeringsstöd för grön teknikutveckling
            </item>
            <item style="indent-level: 1">
              10 Sjöfartens påverkan på miljön
            </item>
            <item style="indent-level: 2">
              10.1 Utred reglering av sjöfart i kustområden med höga naturvärden
            </item>
            <item style="indent-level: 2">
              10.2 Freda känsliga områden från kommersiell fartygstrafik
            </item>
            <item style="indent-level: 2">
              10.3 Inför krav på kväverening i Östersjön
            </item>
            <item style="indent-level: 1">
              11 Kompetensförsörjning i svensk sjöfart
            </item>
            <item style="indent-level: 1">
              12 Gotlandstrafiken
            </item>
          </list>
        </div>
        <div type="motProposal" subtype="förslag">
          <head xml:id="i-JYpbomXSk4QpKriUppyBb5">
            2 Förslag till riksdagsbeslut
          </head>
          <list>
            <item sortKey="Yrkande 1" xml:id="i-Jdah54jc5iZy5a8TfG4c7P">
              Riksdagen ställer sig bakom det som anförs i motionen om att
              regeringen bör utreda möjligheten att Sjöfartsverket ska bli en
              förvaltningsmyndighet utan avkastningskrav och tillkännager detta
              för regeringen.
            </item>
            <item sortKey="Yrkande 2" xml:id="i-LGKknBKHNHratwTwnxXPgr">
              Riksdagen ställer sig bakom det som anförs i motionen om att
              regeringen bör tillsätta en utredning om framtiden för inlandssjöfarten
              och dess hamnar; hur den ska fungera vad gäller lotsavgifter,
              hamnavgifter och möjligheter till överflytt från väg- till sjötransporter
              och tillkännager detta för regeringen.
            </item>
            <item sortKey="Yrkande 3" xml:id="i-LLUru6pVvvy2fZMUmo6XtR">
              Riksdagen ställer sig bakom det som anförs i motionen om att
              regeringen skyndsamt bör arbeta fram en svensk nationell hamnstrategi
              och tillkännager detta för regeringen.
            </item>
            <item sortKey="Yrkande 4" xml:id="i-KcKPymeifFj1YKoxVkAAUS">
              Riksdagen ställer sig bakom det som anförs i motionen om att
              regeringen skyndsamt bör inkludera de svenska hamnarnas och totalförsvarets
              arbete i den civila beredskapen och tillkännager detta för regeringen.
            </item>
            <item sortKey="Yrkande 5" xml:id="i-S7vF72exBR2pJ7Mbp5xSSw">
              Riksdagen ställer sig bakom det som anförs i motionen om att
              regeringen ska implementera skatteutskottets tillkännagivande
              i betänkande 2021/22:SkU14 om att utvärdera och föreslå åtgärder
              för att utveckla den kustnära sjöfarten och systemet med tonnagebeskattning
              och tillkännager detta för regeringen.
            </item>
            <item sortKey="Yrkande 6" xml:id="i-12jBWoEMrLQT5DdD4ic682">
              Riksdagen ställer sig bakom det som anförs i motionen om att
              regeringen bör ta fram en strategi för att säkerställa att fler
              fartyg blir svenskflaggade och tillkännager detta för regeringen.
            </item>
            <item sortKey="Yrkande 7" xml:id="i-ran24Np5fGkZ6DGRBKyeJ">
              Riksdagen ställer sig bakom det som anförs i motionen om att
              regeringen bör återkomma med förslag på åtgärder samt en nationell
              målsättning för att öka andelen fossilfria drivmedel inom sjöfarten
              och tillkännager detta för regeringen.
            </item>
            <item sortKey="Yrkande 8" xml:id="i-Ap6jYVFHBBhX7PQxbA1Wqj">
              Riksdagen ställer sig bakom det som anförs i motionen om att
              regeringen bör utreda investeringsstöd genom statlig medfinansiering
              för ny teknik som minskar utsläppen av växthusgaser från fartyg,
              och detta tillkännager riksdagen för regeringen.
            </item>
            <item sortKey="Yrkande 9" xml:id="i-RefHeubnMLZBkty9MtzG3f">
              Riksdagen ställer sig bakom det som anförs i motionen om att
              regeringen bör ge Trafikanalys i uppgift att följa upp och utvärdera
              effekterna av sjöfartens samlade påverkan på havsmiljön och dess
              ekosystem och tillkännager detta för regeringen.
            </item>
            <item sortKey="Yrkande 10" xml:id="i-4yYFyPD1Mnqbe1fyfMPSYR">
              Riksdagen ställer sig bakom det som anförs i motionen om att
              regeringen bör tillse att en särskild utredare ges i uppdrag att
              se över relevant lagstiftning för att säkerställa möjligheten
              till reglering av och restriktioner för kommersiell sjöfart i
              eller nära kustområden med höga naturvärden och tillkännager detta
              för regeringen.
            </item>
            <item sortKey="Yrkande 11" xml:id="i-BHaAHfDiDfr8ETJ3ka8zZr">
              Riksdagen ställer sig bakom det som anförs i motionen om att
              regeringen bör verka för att International Maritime Organization
              (IMO) fattar beslut om att farlederna för den kommersiella fartygstrafiken
              i särskilt känsliga områden i Östersjön läggs om i enlighet med
              förslag från Miljömålsberedningens betänkande Människan och havet,
              och detta tillkännager riksdagen för regeringen.
            </item>
            <item sortKey="Yrkande 12" xml:id="i-PLuM36Zb45rC5f6eBV2tuy">
              Riksdagen ställer sig bakom det som anförs i motionen om att
              regeringen bör agera för att Sverige verkar för att det inom NECA-klassade
              områden blir möjligt att införa bindande regler för kväverening
              även för befintliga fartyg så att fartyg utan kväverening inte
              trafikerar Östersjön, och detta tillkännager riksdagen för regeringen.
            </item>
            <item sortKey="Yrkande 13" xml:id="i-Y8P7cstQLRt7tH5XzuBpwD">
              Riksdagen ställer sig bakom det som anförs i motionen om att
              regeringen snarast bör göra en översyn av utbildning och certifiering
              för sjöfolk och utreda ytterligare certifieringssteg och tillkännager
              detta för regeringen.
            </item>
            <item sortKey="Yrkande 14" xml:id="i-YPyeQbLAcLhDf5mA5uYnq1">
              Riksdagen ställer sig bakom det som anförs i motionen om att
              regeringen bör återkomma med förslag om hur Trafikverket framöver
              kan äga och driva Gotlandstrafiken och tillkännager detta för
              regeringen.
            </item>
            <item sortKey="Yrkande 15" xml:id="i-Dx4WJCt9biUmfbZc1c1LD9">
              Riksdagen ställer sig bakom det som anförs i motionen om att
              regeringen måste återkomma med särskild kompensation i enlighet
              med Region Gotlands bedömningar, riktad till resenärer och fraktköpare
              för de kraftigt ökade frakt- och biljettpriserna i Gotlandstrafiken
              och tillkännager detta för regeringen.
            </item>
            <item sortKey="Yrkande 16" xml:id="i-2kd4hWrsAv6ckzDkHQF2F9">
              Riksdagen ställer sig bakom det som anförs i motionen om att
              regeringen bör ge Trafikverket i uppdrag att tillsammans med Region
              Gotland utforma ett regelverk gällande kvalitet, prissättning,
              turtäthet, restider och miljö- och klimatanpassning av fartygen
              och att regelverket regelbundet ska uppdateras med grunden att
              förbättringar ska ske men aldrig försämringar, och detta tillkännager
              riksdagen för regeringen.
            </item>
            <item sortKey="Yrkande 17" xml:id="i-5N4QAjZnQ4ba7QmvSoT4MX">
              Riksdagen ställer sig bakom det som anförs i motionen om att
              regeringen bör ge Trafikverket i uppdrag att ta fram samverkansformer
              för att ge Region Gotland full insyn i och betydande påverkansmöjligheter
              över Gotlandstrafiken och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-A4B2N8YXjRThbJiV2gm7Mw">
            3 Inledning
          </head>
          <p xml:id="i-LyvHR3JroiVDVXbmRKH8HY">
            Sjöfarten har förutsättningar att vara ett energieffektivt transportslag.
            Att transportera mer gods på järnväg och via sjöfart är en åtgärd
            i omställningen till ett hållbart transport­system. Samtidigt
            måste sjöfartens klimatomställning ta fart och miljöpåverkan mini­meras.
            I motionen föreslås åtgärder för att minska sjöfartens miljö-
            och klimatpåverkan samt stimulera till en ökad andel godstransporter
            med sjöfart.
          </p>
          <p xml:id="i-KfnCHK7jRQdmWJJNZrykNP">
            Sjöfarten transporterar ca 90 procent av all import och export
            till och från Sverige.
            <ref target="i-StxzhZf1DET1B6BALPyrFn">
              [1]
            </ref>
            Vår handel och industri är därmed beroende av sjöfarten. Sjöfart
            kan vara ett energi­effektivt transportslag, och förutom muddring
            och isbrytning är vattenvägar i princip underhållsfria och investeringskostnaderna
            därmed låga. Dessutom är trafiksäkerheten hög. Sverige har mycket
            långa kuststräckor, farbara insjöar och goda djupförhållanden
            till farleder i många hamnar. Sjöfarten har även stor betydelse
            för godsflödet inom landet, där näringen står för en stor del
            av transporterna. På vissa sträckor är även passagerartransporter
            mycket viktiga. Att rena sjöfartens utsläpp och genomföra en konsekvent
            satsning på att öka andelen godstransporter med sjöfart och järnväg
            är därför en nödvändig åtgärd i omställningen till ett hållbart
            transportsystem.
          </p>
          <p xml:id="i-DLJjnksuiK3ohHoiKF311t">
            Regleringar inom sjöfarten sker till största delen i internationella
            forum. Främst är det FN-organet International Maritime Organization
            (IMO) som hanterar de internatio­nella konventionerna. Det är
            viktigt att Sverige är pådrivande för en hållbar sjöfart, gällande
            såväl klimat och miljö som arbetsförhållanden.
          </p>
          <p xml:id="i-T5CxZzKeBFiUELvBVWgpTh">
            Sverige har anslutit sig till ILO:s sjöarbetskonvention, vilket
            är positivt. Den tydliggör regler om arbetsförhållanden och mänskliga
            rättigheter ombord på fartyg. Sverige har ett ansvar för att detta
            verkligen följs. Vänsterpartiet vill tillse att det i statliga
            upphandlingar och exportsatsningar ställs krav på att mänskliga
            rättigheter respekteras i såväl produktionsledet som transportledet.
            Vi vill se en ekologiskt hållbar handelsflotta med en stor andel
            svenskflaggade handelsfartyg där goda arbetsvillkor råder och
            där det dessutom ges större utrymme att öka volymen på inrikes
            sjöfart.
          </p>
          <p xml:id="i-6xYxBnigzDTtaDDJqZULng">
            En välfungerande sjöfart till och från svenska hamnar är en förutsättning
            för svensk industris möjligheter att frakta sina råvaror till
            produktionsanläggningar och sina varor hållbart till världsmarknaden.
            Sjöfarten är därmed mycket viktig för vårt totalförsvar. Säkra
            och öppna hamnar samt skydd av sjötransporter är en förutsättning
            för import och export inte bara i normalläge, utan även under
            kriser och i värsta fall krig.
          </p>
          <p xml:id="i-WqB71bArPiummgBSPZYWay">
            I denna motion lyfter vi några viktiga frågor angående sjöfarten,
            dess utveckling och miljö- och klimatomställning samt föreslår
            ytterligare åtgärder.
          </p>
          <p xml:id="i-KxSuQAu6Anv6TxH1fkh3mu">
            Sjöfarten behöver precis som övriga transportsektorer ställa
            om. Sjöfarten står fortfarande för stora växtgasutsläpp. EU:s
            stora klimatpaket Fit for 55 reglerar framöver sjöfarten mer ambitiöst
            än vad som tidigare var fallet och inkluderar för första gången
            sektorn i utsläppshandelssystemet. Den internationella sjöfartsorganisationen
            (International Maritime Organization, IMO) antog sommaren 2023
            vad de själva benämner som ett historiskt klimatpaket som också
            det skärper sjöfartens klimatmål. Det finns nu inom organisationen
            en inriktning och tidsplan för att införa pris på utsläpp av växthusgaser
            och en global standard för att öka andelen gröna drivmedel i sjöfarten.
            <ref target="i-Q2EKvVPbhKj92DRxe68MSS">
              [2]
            </ref>
            Det är viktiga steg i rätt riktning som Vänsterpartiet välkomnar,
            även om det inte är tillräckligt för att lösa problemen med sjöfartens
            klimatpåverkan.
          </p>
          <head type="h1" xml:id="i-UFHYfEriWDfSiooyDdSfVR">
            4 Sjöfartsverkets verksamhet och sjöfartsavgifterna
          </head>
          <p xml:id="i-D2naP8r2VueoXxTL7vP4wE">
            För en utveckling av svensk sjöfart behövs sjöinfrastruktur och
            stödfunktioner som Sjöfartsverket upprätthåller och utvecklar.
            Sjöfartsverket styrs i dag som en vanlig förvaltningsmyndighet
            trots att myndigheten är ett affärsverk. Myndigheten styrs via
            förordningar, vilket innebär att myndigheten har begränsad möjlighet
            att bedriva affärer. Affärsverk saknar formell reglering, vilket
            försvårar styrningen och den ekonomiska insynen. Därför anser
            Vänsterpartiet, i enlighet med Statskontorets utredning om Sjöfartsverket
            finansieringsformer, att Sjöfartsverket ska bli en förvaltningsmyndighet
            utan avkastningskrav och inte ett affärsverk.
            <ref target="i-WuWJGNfRPfmLQ5t7frUfG3">
              [3]
            </ref>
          </p>
          <p xml:id="i-D98PtsnKPEZurUY7tCNRFa">
            Regeringen bör utreda möjligheten att låta Sjöfartsverket bli
            en förvaltnings­myndighet utan avkastningskrav. Detta bör riksdagen
            ställa sig bakom och ge regeringen till känna.
          </p>
          <head type="h2" xml:id="i-KAMn6QmnAuAveZ2H7vvuZU">
            4.1 Sjöfartsavgifterna
          </head>
          <p xml:id="i-PBSMrBfyCdthW3LgaTBRv5">
            Sjöfartsavgifterna består av farledsavgifterna och lotsavgifter,
            tjänster som utförs av Sjöfartsverket och som sjöfartsbranschen
            betalar för. Sjöfartsverket ska fortsatt finansi­eras via sjöfartsavgifterna
            och inte genom statliga anslag, eftersom anslagsfinansiering skulle
            innebära att de tjänster som utländska rederier i dag betalar
            till Sjöfartsverket i stället skulle belasta Sveriges skattebetalare.
            En övergång till anslagsfinansiering skulle därmed innebära att
            svenska skattebetalare subventionerar några av världens största
            företag, som MSC och Maersk.
          </p>
          <p xml:id="i-3Zsjx8c7DxZ1328zBLHqFZ">
            Sjöfarten har traditionellt stått för sina egna kostnader eftersom
            det i dag inte finns något specifikt system för att beskatta sjötransporter;
            sjöfarten är t.ex. undantagen från bränsleskatter. Eftersom kritiken
            från sjöfartsbranschen angående sjöfartsavgifterna är stor behöver
            Sjöfartsverket redovisa avgifterna på ett mer transparent sätt,
            för att öka förtroendet och betalningsviljan för avgifterna.
          </p>
          <p xml:id="i-6KCcBcp26v5sXy3XbqVQmT">
            Sjöfartsavgifterna är trots branschens kritiska förhållningssätt
            en liten del av de sammanslagna transportkostnaderna för rederierna.
            Men sjötransporter är relativt okänsliga för pris- och kostnadsförändringar;
            t.ex. har sjöfarten varit relativt oförändrad trots höjda bränslepriser.
          </p>
          <head type="h3" xml:id="i-2cDHSb65aPtPvgZ4oy35HG">
            4.1.1 Farledsavgifterna
          </head>
          <p xml:id="i-UVJqSqYdt2UGsq6UQ7xQRe">
            Det är Sjöfartsverkets uppgift att underhålla och säkra Sveriges
            farleder, vilket finansieras via farledsavgifterna, som innehåller
            både frekvensrabatt och miljöincitament. Ju fler anlöp vid hamn
            ett fartyg har under en kalendermånad, desto lägre blir kostnaden
            per anlöp. Miljöincitamenten fungerar som ett bonus malus-system.
            Miljöincitamenten syftar till att öka handelssjöfartens investeringar
            i mer miljövänliga fartyg. Men det är få fartyg som tar del av
            nedsättningen och rederierna anser att det är svårt att kvalificera
            sig; fartyg som elektrifieras och därmed inte släpper ut koldioxid
            har i stället fått höjda avgifter.
          </p>
          <p xml:id="i-FbT6bRmE3iF3X4RvCc4FxV">
            Att använda Sjöfartsverkets farledsavgifter som styrmedel för
            att sänka sjöfartens klimatpåverkan har haft marginell effekt.
            Eftersom sjöfarten är såpass internationellt reglerad är europeiska
            och internationella styrmedel mer effektiva för att styra mot
            de klimatpolitiska målen. Sjöfarten måste bära kostnaden för sina
            egna utsläpp och det görs bäst genom internationella styrmedel.
            EU:s Fit for 55 innehåller styrmedel som att sjöfarten ska ingå
            i handelssystemet för växthusgaser och att bränsle för sjöfarten
            ska beskattas. Vänsterpartiet välkomnar den utvecklingen eftersom
            vi är måna om sjöfartens omställning. Farledsavgifterna ses nu
            över inom Sjöfartsverket och Vänsterpartiet följer det arbetet.
          </p>
          <head type="h3" xml:id="i-PoxT2BaxRvryeEn2CZ3faE">
            4.1.2 Lotsavgifterna
          </head>
          <p xml:id="i-AJ5a1fptCehyNN4XhS9QQE">
            Alla fartyg som är minst 70 meter långa och 14 meter breda eller
            djupgående på 4,5 meter är lotspliktiga. Sjöfartsverket har monopol
            på lotsar enligt lotsförordningen. Lotsavgiften består av en beställningsavgift,
            en startavgift och en rörlig avgift per timme. Lotsavgifterna
            ska hos Sjöfartsverket ha full kostnadstäckning. Lotsning i Vänern
            rabatteras med 30 procent och i Mälaren med 10 procent.
          </p>
          <head type="h1" xml:id="i-A6VJTQKsigw7YHG14ZmQvK">
            5 Överflytt från vägtransporter till sjötransporter
          </head>
          <p xml:id="i-UamWBLpL2uoURoVm7PMmTZ">
            90 procent av Sveriges import och export går helt eller delvis
            på sjön. Varugrupper som bäst lämpas för sjöfart fraktas redan
            i dag på sjön. Överflyttningspotentialen mellan väg och sjö är
            enligt VTI ungefär 5 procent. Sjöfartsverkets avgifter bidrar
            marginellt till att styra om mot en ökad överflytt från vägtransporter
            till sjötransporter.
          </p>
          <p xml:id="i-5vipu65wvc8ctonE7DFAhA">
            Överflyttningskapaciteten är liten och sjöfartsavgifterna är
            en marginell del av transportkostnaderna, ca 1–2 procent av utrikestransporter.
            Undantaget är inlands­sjöfartens kortare transporter i Mälaren
            och Vänern, där en sänkning av avgifterna skulle kunna styra mot
            en överflytt. Avgifterna för inlandssjöfarten är höga eftersom
            farlederna är långa och kräver lotsplikt. Godset som transporteras
            på inlandssjöfarten är lågvärdigt och därmed mer priskänsligt.
            I dag finns en rabatt på lotsningen i Mälaren och Vänern. Att
            sänka avgifterna mer skulle innebära att Sverige överträder EU:s
            regler om statsstöd, vilket behöver anmälas till EU-kommissionen.
            Det skulle även krävas att Sjöfartsverket fick ökade statliga
            ekonomiska medel.
            <ref target="i-LBDynR1Rp71XYDwTjuz9N5">
              [4]
            </ref>
          </p>
          <p xml:id="i-BzPLq1wf9J359fBxi5zKCT">
            Vänsterpartiet anser att frågan bör utredas tillsammans med hamnarna
            i Mälaren och Vänern för att få en bättre gemensam syn på hur
            inlandssjöfarten ska fungera angående lotsavgifter, hamnavgifter
            och möjlighet till överflytt.
          </p>
          <p xml:id="i-GN4ACV9nQqMbu2VQRv6DcN">
            Regeringen bör tillsätta en utredning om framtiden för inlandssjöfarten
            och dess hamnar; hur den ska fungera vad gäller lotsavgifter,
            hamnavgifter och möjligheter till överflytt från väg- till sjötransporter.
            Detta bör riksdagen ställa sig bakom och ge regeringen till känna.
          </p>
          <head type="h1" xml:id="i-LQZrwwKNe4CLRMUeDoH1jB">
            6 Hamnarnas civila beredskap
          </head>
          <p xml:id="i-PtntEFsbV1nDhSrkk5kkSw">
            Vänsterpartiet anser att samhällsviktig infrastruktur ska ägas
            och drivas offentligt, av både demokrati- och säkerhetsskäl. Vänsterpartiet
            vill se en nationell hamnpolitik ur ett civilt beredskapsperspektiv.
            Sjöfartsverkets djupdata är sekretesskyddade och utgör en av Försvarsmaktens
            viktigaste information för att kunna försvara Sverige. På samma
            sätt måste Sveriges hamnar och totalförsvaret ingå i den civila
            beredskapen. Utländskt ägande har visat sig vara en säkerhetsrisk
            i många länder. Exempelvis använder Kina sig systematisk av infrastrukturinvesteringar
            i andra länder för att utöka sin makt och sitt inflytande. Hamnar
            ligger ofta vid strategiskt viktiga platser och är sammanlänkade
            med resten av infrastrukturen för transporter. Det är viktigt
            att staten tar ett helhetsgrepp om Sveriges hamnar och dess ägande.
          </p>
          <p xml:id="i-UbNnuYh88xwYbC2Es1WqmG">
            Regeringen bör skyndsamt arbeta fram en svensk nationell hamnstrategi.
            Detta bör riksdagen ställa sig bakom och ge regeringen till känna.
          </p>
          <p xml:id="i-WLs15sQuK2RnVQmZy1Uj1C">
            Regeringen bör skyndsamt inkludera de svenska hamnarnas och totalförsvarets
            arbete i den civila beredskapen. Detta bör riksdagen ställa sig
            bakom och ge regeringen till känna.
          </p>
          <head type="h1" xml:id="i-MYjNdt2C8nenTLkkBodFTx">
            7 Fler svenskflaggade fartyg
          </head>
          <p xml:id="i-2a1rUbaosS1M7awiEAYbnY">
            Svenska vatten trafikeras fortfarande av bekvämlighetsflaggade
            fartyg (dvs. fartyg som är registrerade i länder med låga kostnader
            och begränsad kontroll av säkerhet) som bedriver otillbörlig konkurrens
            mot svensk sjöfart. Detta resulterar ofta i undermåligt tonnage,
            hög olycksfallsstatistik och lågkostnadsbesättningar med dåliga
            anställnings­förhållanden. Svensk sjöfart definieras av Trafikanalys
            som den del av världssjöfarten som kontrolleras av svenska intressen
            från svenskt territorium. Den består dels av den svenskregistrerade
            handelsflottan, dels av flottan som, trots att den är registrerad
            i ett annat land, ägs eller kontrolleras av svenska rederier.
            Antalet svenskregistrerade fartyg har långsamt börjat öka, sannolikt
            med anledning av den tonnageskatt som införts och den höga efterfrågan
            på sjöfart, men detta är inte en säker trend och vi måste se till
            att ökningen av inflaggning fortsätter och att vi får en stabil
            svenskflaggad fartygsflotta. Det behövs inte minst ur ett beredskapsperspektiv
            eftersom svensk flagg på ett fartyg krävs för att fartyget ska
            kunna vara en del av totalförsvaret.
          </p>
          <p xml:id="i-PPcBLuHwC4twXnxd85FzXG">
            Det finns ett tillkännagivande från förra mandatperioden, redovisat
            i betänkande 2021/22:SkU14, där ett enigt skatteutskott vill att
            regeringen ska utvärdera och föreslå åtgärder för att utveckla
            bl.a. den kustnära sjöfarten och systemet med tonnage­beskattning.
            Detta för att verka för att fler fartyg väljer att segla under
            svensk flagg.
          </p>
          <p xml:id="i-XParcRb6a7rVfUk3fN52UT">
            Regeringen ska implementera skatteutskottets tillkännagivande
            i betänkande 2021/22:SkU14 om att utvärdera och föreslå åtgärder
            för att utveckla den kustnära sjöfarten och systemet med tonnagebeskattning.
            Detta bör riksdagen ställa sig bakom och ge regeringen till känna.
          </p>
          <p xml:id="i-BcVxwBNLEpTYJmoKkA3H6L">
            Regeringen bör ta fram en strategi för att säkerställa att fler
            fartyg blir svensk­flaggade. Detta bör riksdagen ställa sig bakom
            och ge regeringen till känna.
          </p>
          <head type="h1" xml:id="i-FieYPp8VRJPCCohdgeTBgt">
            8 Förnybara drivmedel inom sjöfarten
          </head>
          <p xml:id="i-TeSdUvmj284S5jpfyxybsr">
            Regeringen har tydliggjort att Sverige ska bli ett av världens
            första fossilfria välfärds­länder. För att uppnå en sådan målsättning
            måste tydliga mål sättas upp och åtgärder vidtas även för sjöfarten.
            Sjöfarten är i dag i stort sett helt beroende av oljebaserade
            drivmedel som inte beskattas. Utvecklingen går framåt och både
            rederier och hamnar förbereder sig för fossilfria drivmedel, men
            vilket drivmedel som kommer att användas är ännu inte tydligt.
            I Norge utvecklar näring och offentlig sektor genom ett långsiktigt
            program nya lösningar för en hållbar sjöfart. Målet är världens
            mest miljövänliga sjöinfrastruktur inom 10–15 år och en av världens
            mest miljövänliga och effektiva kust­sjöfartsnäringar. Programmet
            omfattar såväl näring som departement och myndig­heter. Pilotprojekt
            pågår som omfattar både batteri- och gasdrift inom sjöfarten.
            För att Sverige ska utveckla en grönare sjöfart finns starka skäl
            att lära av Norges målmedvetna inriktning. Det mesta av arbetet
            för omställning i Sverige görs av engagerade redare. Regeringen
            skulle kunna göra mer för att främja och stötta arbetet för en
            genom­gripande omställning.
          </p>
          <p xml:id="i-XwzZ2qDz7hpYWy2QEqHQux">
            Regeringen bör återkomma med förslag på åtgärder samt en nationell
            målsättning för att öka andelen fossilfria drivmedel inom sjöfarten.
            Detta bör riksdagen ställa sig bakom och ge regeringen till känna.
          </p>
          <head type="h1" xml:id="i-PGMtWrDnGDzrp2t3gDTtmF">
            9 Utred investeringsstöd för grön teknikutveckling
          </head>
          <p xml:id="i-HjMaafNm1Voc4PeBvjpLMe">
            Så länge oljepriset är förhållandevis lågt utgör det ett hinder
            för en genomgripande övergång till alternativa bränslen och grön
            teknik i fartygen. Det saknas stimulans för investeringar i teknik
            som minskar fartygens utsläpp av växthusgaser. Det skulle t.ex.
            kunna åtgärdas genom att man skapar en koldioxidfond för bidrag
            till investeringar, som helt eller delvis finansieras av sjöfartsnäringen
            själv. Ekobonusen som lanserades som styrmedel av S-MP-regeringen
            hösten 2018 är begränsad i omfattning och mer inriktad på överflyttning
            än på klimatomställning av fartygen. Vänsterpartiet vill låta
            utreda investeringsstöd där statlig medfinansiering för ny teknik
            kan utgöra en del.
          </p>
          <p xml:id="i-12YMHiJiYKztEWfK1Fvi1E">
            Regeringen bör utreda investeringsstöd genom statlig medfinansiering
            för ny teknik som minskar utsläppen av växthusgaser från fartyg.
            Detta bör riksdagen ställa sig bakom och ge regeringen till känna.
          </p>
          <head type="h1" xml:id="i-2q3HpH5tkRh4amwSJohDnA">
            10 Sjöfartens påverkan på miljön
          </head>
          <p xml:id="i-XAdCG3XwaS8uJhRPqhMByp">
            I dag är det flera nationella myndigheter som har olika ansvarsområden
            kopplade till sjöfartsfrågor. Däremot saknas en myndighet som
            följer upp och utvärderar effekterna av sjöfartens samlade påverkan
            på havsmiljön och dess ekosystem.
          </p>
          <p xml:id="i-2pU8T4GT517GJxoJZi4hd7">
            Varken i Trafikanalys årliga uppföljning eller i Havs- och vattenmyndighetens
            uppföljningar finns mer än ett par kriterier för uppföljning.
            Även som det är nu, då vi har begränsade kunskaper om sjöfartens
            samlade påverkan, kan vi konstatera att den är omfattande. För
            att kunna göra relevanta uppföljningar och utvärderingar av effekterna
            av sjöfartens samlade påverkan på havsmiljön och dess ekosystem
            krävs kunskap och erfarenhet av utvärdering. Trafikanalys är en
            utvärderingsmyndighet vars huvuduppgift är att utvärdera, analysera
            och redovisa effekter av föreslagna och genomförda åtgärder inom
            transportområdet. I sitt betänkande Människan och havet föreslår
            därför Miljö­måls­beredningen att Trafikanalys får till uppgift
            att följa upp och utvärdera effekterna av sjöfarten på havsmiljön
            och dess ekosystem.
          </p>
          <p xml:id="i-KsrWLu3q1MaWdsPs9BTebJ">
            Regeringen bör ge Trafikanalys i uppgift att följa upp och utvärdera
            effekterna av sjöfartens samlade påverkan på havsmiljön och dess
            ekosystem. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-VMWRvcdAerJfYYb6nfBmzz">
            10.1 Utred reglering av sjöfart i kustområden med höga naturvärden
          </head>
          <p xml:id="i-Hw2E2raZxeLZvHHVyCnkvD">
            Våra kustekosystem är särskilt känsliga och samtidigt extra hårt
            belastade av mänsklig aktivitet. Flera hårt trafikerade fartygsrutter
            i Sveriges närområde passerar nära eller till och med genom skyddade
            områden som Natura 2000-områden och marina natur­reservat, och
            det är få havsområden som är helt fria från fartygstrafik.
          </p>
          <p xml:id="i-UtRfxXyXQtNd7PqnTWh35m">
            Sjöfartens effekter på marina djur och växter är omfattande men
            varierar i tid och rum och är kopplade till var och när utsläpp
            förekommer. Därför är det viktigt att dagens intensivt trafikerade
            fartygsrutter samt eventuella nytillkomna rutter och farleder
            inte dras igenom de mest värdefulla havsområdena.
          </p>
          <p xml:id="i-4KHyNuBZVB6BDU5k3AEjsK">
            Många av de hotade arterna i Östersjön eller i Västerhavet är
            inte jämnt fördelade; t.ex. övervintrar sjöfåglar i Östersjön
            inom fem procent av ytan och den hotade tumlaren fortplantar sig
            enbart i vissa begränsade områden, så att dra rutter förbi dessa
            områden borde vara möjligt.
          </p>
          <p xml:id="i-QVMKvm8JcvrCsYdoFWVfTi">
            Regeringen bör tillse att en särskild utredare ges i uppdrag
            att se över relevant lag­stiftning för att säkerställa möjligheten
            till reglering av och restriktioner för kommersiell sjöfart i
            eller nära kustområden med höga naturvärden. Detta bör riksdagen
            ställa sig bakom och ge regeringen till känna.
          </p>
          <head type="h2" xml:id="i-PU72JcjSDzqs7VegNktUk7">
            10.2 Freda känsliga områden från kommersiell fartygstrafik
          </head>
          <p xml:id="i-GFMHwMHF8YQuTD9NcPPjGj">
            I sitt betänkande Människan och havet föreslår Miljömålsberedningen
            att vissa känsliga områden i Östersjön helt fredas från kommersiell
            fartygstrafik. Havs- och vattenmyndig­heten har i förslag till
            havsplaner som lämnades till regeringen i december 2019 pekat
            ut några utbredningsområden för sjöfart där sjöfarten och miljöintressen
            krockar. De platserna är Salvorev (mellan Gotska sandön och Fårö)
            samt området mellan Norra Midsjöbanken och Hoburgs bank, sydost
            om Gotland.
          </p>
          <p xml:id="i-Bi31HXt8AyKR48qDcokb4x">
            Regeringen bör verka för att International Maritime Organization
            (IMO) fattar beslut om att farlederna för den kommersiella fartygstrafiken
            i särskilt känsliga områden i Östersjön läggs om i enlighet med
            förslag från Miljömålsberedningens betänkande Människan och havet.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-PkBuTom4dufgJLAMAQ6sv3">
            10.3 Inför krav på kväverening i Östersjön
          </head>
          <p xml:id="i-PFULQT1aX8tUUUrCMRueps">
            Sjöfartens utsläpp av både svavel- och kväveoxider är betydande.
            Sjöfartens utsläpp orsakar hälsoproblem med tusentals förlorade
            levnadsår per år enbart i Nordeuropa. Östersjön är av IMO klassad
            som ett särskilt känsligt havsområde, och Vänsterpartiet anser
            att det finns starka skäl att stärka miljökraven på fartyg som
            trafikerar området. Hittills svaga miljökrav för sjöfarten har
            gjort att den är betydligt sämre miljöanpassad än vad den borde
            vara. För Östersjön som redan är kraftigt övergödd är höga kväve­utsläpp
            ytterligare en belastning för havet som ekosystem. Kväveoxiderna
            bidrar också till en försämring av havets buffrande förmåga, vilket
            gör havet ännu känsligare för försurning. Försurning av haven
            är redan ett stort problem p.g.a. de allt högre halterna av koldioxid
            i atmosfären som leder till att kolsyra bildas och att haven blir
            surare.
          </p>
          <p xml:id="i-A5CBXYHxHm4dhrB1o7Y6Su">
            Det finns t.ex. inget krav på katalysator för att minska kväveutsläppen
            från äldre fartyg. EU har beräknat att de stora fartygen är på
            väg att bli den största utsläppskällan i fråga om svaveloxid (försurning
            och hälsoproblem) och kväveoxider (övergödning och hälsoproblem)
            i EU. Den 1 januari 2015 skärptes kraven på svavelhalten i marina
            bränslen i Östersjön och Nordsjön (SECA), men dagens åtgärder
            för att minska kväveutsläppen är otillräckliga. Krav på kväverening
            för nybyggda fartyg som trafikerar Östersjön och Nordsjön infördes
            i januari 2021. Problemet är att fartyg har lång livslängd, och
            då krävs kraftfulla åtgärder som minskar äldre fartygs utsläpp.
            Det är viktigt att ansträngningarna för högre miljökrav påskyndas
            med tydliga krav då det kan ta 30 år innan hela fartygs­flottan
            är utbytt och följer de nya reglerna. Det finns väl beprövad katalysatorteknik
            som tar bort 90 procent av kväveutsläppen och följaktligen inga
            tekniska hinder för kväve­rening av fartyg.
          </p>
          <p xml:id="i-SAhQc8MAXBvSWVdH8sRVKK">
            Regeringen bör agera för att Sverige verkar för att det inom
            NECA-klassade områden blir möjligt att införa bindande regler
            för kväverening även för befintliga fartyg så att fartyg utan
            kväverening inte trafikerar Östersjön. Detta bör riksdagen ställa
            sig bakom och ge regeringen till känna.
          </p>
          <head type="h1" xml:id="i-EZoHmuVp7HCWA8eLMLjoqZ">
            11 Kompetensförsörjning i svensk sjöfart
          </head>
          <p xml:id="i-4YThkBx2uP4krpoqJMavDT">
            Svensk sjöfart har ett stort rekryteringsbehov, fram t.o.m. 2025
            väntas man behöva anställa 2 200 personer, visar en enkätundersökning
            som branschorganisationen Transportföretagen har gjort. Alla yrkesgrupper
            efterfrågas, allt från examinerade sjökaptener och sjöingenjörer
            till matroser, motormän och teknisk och nautiska befäl.
          </p>
          <p xml:id="i-NKEgNMVcEDhZWw2T8bXRb3">
            Regelverket för yrkesvuxutbildningar behöver förändras så att
            reglerna är desamma för yrkesvuxutbildningar i andra branscher.
            Satsningarna på olika former av yrkes­utbildningar behöver prioriteras
            högre och den s.k. sjötiden, som för sjökapten är 360 dagar, har
            gjort att attraktiviteten till utbildningarna har avtagit. För
            att bli lots krävs t.ex. en sjökaptensexamen på 4 år samt en internutbildning
            hos Sjöfartsverket på 6–12 månader. Det är en lång och gedigen
            utbildning men visar också på den höga kompetens som krävs inom
            sjöfarten och den extra satsning som kommer att krävas för att
            Sverige ska ha en attraktiv sjöfart med goda arbetsvillkor.
          </p>
          <p xml:id="i-AHHMKJoyftKMm34DEWmbT">
            Det är angeläget att öka andelen kvinnor som arbetar inom sjöfarten,
            men då måste både arbetsförhållanden och ett mer systematiskt
            jämställdhetsarbete komma till stånd. Att detta är viktigt visas
            bl.a. av Transportstyrelsens enkätundersökning från 2019 som visar
            att det är vanligare med kränkande handlingar och trakasserier
            ombord på fartyg än på arbetsmarknaden i sin helhet. Kön är den
            vanligaste orsaken, men även ålder, maktförhållanden och hierarki
            uppges ligga till grund för kränkande handlingar och trakasserier.
            Jämställdhetsarbetet måste genomsyra hela verksamheten och vara
            en viktig del av all yrkesutbildning inom sjöfarten.
          </p>
          <p xml:id="i-TJJ8KaZRYhRpAMUzPD6uz9">
            Mot bakgrund av detta vill Vänsterpartiet se åtgärder som dels
            lockar fler studenter till de olika sjöfartsutbildningarna oavsett
            yrkes- eller högskolenivå, dels underlättar för studenterna att
            utbilda sig till olika sjöfartsyrken. Därför vill Vänsterpartiet
            ha en över­syn av hur utbildningarna kan locka fler till sjön
            genom att utreda om utbildningens struktur kan förändras. En form
            kan vara en flerstegsutbildning där kompetens och vidareutbildning
            kan byggas på. Det vore även bra om lotsutbildningen kunde inkluderas
            i de ordinarie sjöutbildningarna.
          </p>
          <p xml:id="i-EVFnwYgqaFQfihaqd3E3xt">
            Regeringen bör snarast göra en översyn av utbildning och certifiering
            för sjöfolk och utreda ytterligare certifieringssteg. Detta bör
            riksdagen ställa sig bakom och ge regeringen till känna.
          </p>
          <head type="h1" xml:id="i-T58TiEubcNG3bpgh1mB1qv">
            12 Gotlandstrafiken
          </head>
          <p xml:id="i-VfdcberqC66BLM64RdMmGD">
            Färjetrafiken mellan Gotland och fastlandet är det absolut viktigaste
            transportsättet för gods- och persontransporter mellan Gotland
            och det svenska fastlandet. Gotland har en särskild situation
            som staten behöver ta ett ökat ansvar för. Bastrafiken måste året
            runt bygga på moderna snabbfärjor med lägsta möjliga utsläpp och
            stärkt tillgänglighet. Vänsterpartiet anser också att trafiken,
            precis som den statliga väginfrastrukturen, gör sig bäst i statlig
            regi och ska ses som en del av den statliga infrastrukturen. Gotlands­trafiken
            bör alltså räknas som infrastruktur och följaktligen hanteras
            inom ramen för infrastrukturplanering och finansiering. Det finns
            också ett stort behov av att säkra trafiken till och från Gotland
            ur ett totalförsvarsperspektiv. Därför ska fartygen ägas och drivas
            av Trafikverket.
          </p>
          <p xml:id="i-PuMSa8VT3tmEGGGC3BNhpf">
            Regeringen bör återkomma med förslag om hur Trafikverket framöver
            kan äga och driva Gotlandstrafiken. Detta bör riksdagen ställa
            sig bakom och ge regeringen till känna.
          </p>
          <p xml:id="i-5vxVmAKj5xXx5HEPFm32PS">
            Färjetrafiken är att jämföra med en landsväg och måste därför
            ges goda och långsiktiga förutsättningar. Vänsterpartiets grundhållning
            är att staten måste ge förutsättningar för att personer och gods
            ska kunna transporteras mellan Gotland och fastlandet utan avgörande
            merkostnad. Det innebär att man för att få en fungerande trafik
            måste ta hänsyn till hela resan, inklusive samarbete med kollektivtrafiken
            på fastlandet, hållbarheten i hamnar och i driften, snabba resor,
            konkurrenskraftiga priser, turtäthet och kvalitet. Vi anser att
            den grundhållningen stärks av Trafikanalys rapport om Gotlandstrafiken,
            Användning och styrning av anslaget till trafikavtal (2012:15),
            där man föreslår att Gotlandstrafiken ska ses som en ersättning
            för en fast förbindelse och att färjetrafiken i praktiken ska
            fungera som en ersättning för en broförbindelse.
          </p>
          <p xml:id="i-H7zy5wuk24EwGBoiVMytLi">
            I dagsläget är det dessvärre inte så. Gotlandstrafiken är upphandlad
            och väldigt få rederier har möjlighet att lägga anbud på trafiken.
            Biljettpriserna har höjts avsevärt det senaste året, enligt Region
            Gotland med så mycket som 50 procent, vilket har drabbat Gotland
            hårt – såväl gotlänningar som företag och den viktiga besöksnäringen.
            Frakt­kostnaderna för gotländska varor är betydligt högre än fraktkostnaderna
            för varor producerade på fastlandet. Detta gör att gotländska
            producenter har mindre marginaler och är känsliga för höjda priser
            i Gotlandstrafiken, särskilt under en pågående kontrakts­period.
          </p>
          <p xml:id="i-MbtVgXRgWRyWqBFq6cCHR5">
            Det har visat sig att kraftiga prishöjningar kan göras när som
            helst och med relativt kort varsel, vilket ställer till problem.
            För de gotländska företagarnas konkurrenskraft är priser, turtäthet
            och kort överfartstid viktigast. Region Gotland och Länsstyrelsen
            i Gotlands län har tidigare krävt konkurrenskraftiga, låga priser
            i färjetrafiken, ”vägpriser”, i paritet med motsvarande sträckor
            på landsväg.
          </p>
          <p xml:id="i-96Vat4wgyHhGjbkzN4HsGM">
            Att ta sig till och från Gotland gräver djupa hål i plånboken.
            Det får sociala konsekvenser; många har inte råd att hälsa på
            sin familj på fastlandet, och omvänt: de som vill hälsa på vänner
            och familj på Gotland kanske får ställa in resan då ekonomin helt
            enkelt inte går ihop. Det är för dyrt.
          </p>
          <p xml:id="i-EL2JEGyEwGjg8Ar2NKeM7U">
            Resenärer och fraktköpare måste kompenseras för de chockhöjda
            biljettpriserna.
          </p>
          <p xml:id="i-NxrcagnkMZ58WLCt2c1C2y">
            Regeringen måste återkomma med särskild kompensation i enlighet
            med Region Gotlands bedömningar, riktad till resenärer och fraktköpare,
            för de kraftig ökade frakt- och biljettpriserna i Gotlandstrafiken.
            Detta bör riksdagen ställa sig bakom och ge regeringen till känna.
          </p>
          <p xml:id="i-UyZB7GFymH5sZ9p8BEvn1N">
            En ny anbudsperiod för den upphandlade Gotlandstrafiken närmar
            sig. En utredning som analyserar alternativa upphandlingsformer
            och principer för nästa avtalsperiod presenterades den 15 september
            2021 och trafikavtalet för nästa tioårsperiod ska påbörjas 2027.
            Gotlandstrafiken kan inte bedrivas utan statligt stöd, vilket
            gör att det vinstdrivande företag som vinner upphandlingen sedan
            har ett monopol på något som många människor och en hel region
            är helt beroende av och som till stor del finansieras med statliga
            medel, samtidigt som varje upphandling innebär en risk för försämringar.
            Företaget i fråga har också en väl tilltagen marginal för möjliga
            och plötsliga pris­höjningar, vilket inverkar menligt på både
            förutsägbarhet och långsiktighet.
          </p>
          <p xml:id="i-B2J3jTt6QEEcbewpKGb5kk">
            Gotland måste få lika bra förutsättningar som alla andra regioner
            i Sverige. Att Gotlandstrafiken fungerar optimalt är viktigt för
            hela Sverige. Gotland är inte bara ett populärt besöksmål utan
            också en stor producent av livsmedel för hela landet. Ännu högre
            priser och sämre tidtabeller skulle försvåra detta väsentligen,
            vilket även skulle drabba fastlandet.
          </p>
          <p xml:id="i-YAyUBj5qBtdoAo5aPfNSE1">
            Gotland kan inte ensamt förväntas att finansiera Gotlandstrafikens
            klimat- och miljöomställning, utan denna ska finansieras solidariskt
            precis som omställningen i övriga landet. Trafikverket tänker
            sig också att man kan använda andra hamnar på fastlandet. Det
            har inte gjorts någon konsekvensanalys av detta och konsekvenserna
            skulle kunna bli mycket negativa. Hela det gotländska samhället,
            inte bara näringslivet utan även kultur- och idrottslivet och
            hela civilsamhället, påverkas kraftigt av eventuella försämringar
            och därför bör en noggrann konsekvensanalys med Gotlands regionala
            utveckling som fokus föregå varje förändring.
          </p>
          <p xml:id="i-Jy1YJVXp5DVHGazi7tXJYt">
            Vänsterpartiet anser att Trafikverkets rapportmodell 4, Gotlandstrafiken
            helt i statlig regi, är den modell som bör fungera bäst. Med denna
            modell får staten full kontroll över sådant som verksamheten,
            dess kostnader, prisbilden, utvecklingen av tonnaget och personalansvaret.
            Vidare anser vi att Region Gotland bör få full insyn i verksamheten
            och stor grad av påverkan.
          </p>
          <p xml:id="i-PX3bBY6yUK6sEQGgfhfkiE">
            Regeringen bör ge Trafikverket i uppdrag att tillsammans med
            Region Gotland utforma ett regelverk gällande kvalitet, prissättning,
            turtäthet, restider och miljö- och klimatanpassning av fartygen
            och att regelverket regelbundet ska uppdateras med grunden att
            förbättringar ska ske men aldrig försämringar. Detta bör riksdagen
            ställa sig bakom och ge regeringen till känna.
          </p>
          <p xml:id="i-K82AA4S6B2uH13H1FPGBM1">
            Regeringen bör ge Trafikverket i uppdrag att ta fram samverkansformer
            för att ge region Gotland full insyn i och betydande påverkansmöjligheter
            över Gotlandstrafiken. Detta bör riksdagen ställa sig bakom och
            ge regeringen till känna.
          </p>
        </div>
        <div type="motSignatures">
          <list>
            <item xml:id="i-987GtHKQEvANo1EMhNQ81g">
              Linda W Snecker (V)
            </item>
            <item xml:id="i-GWHgbeNqoTa3CsnxBMivDc">
              Andrea Andersson Tay (V)
            </item>
            <item xml:id="i-PfjgeEsCxBPd2Nt6cMdcdw">
              Kajsa Fredholm (V)
            </item>
            <item xml:id="i-LX9XM23Ktn5fwiTSPb3ovj">
              Hanna Gunnarsson (V)
            </item>
            <item xml:id="i-VbpSsikEhiFcy18FXfNDmR">
              Lotta Johnsson Fornarve (V)
            </item>
            <item xml:id="i-6Nz5NWRw2yQ7N4pm5zkriy">
              Håkan Svenneling (V)
            </item>
          </list>
        </div>
        <div type="motNotes">
          <noteGrp>
            <note xml:id="i-StxzhZf1DET1B6BALPyrFn">
              [1] Statskontoret. Sjöfartsverkets verksamhets- och finansieringsform
              2023:3, s. 77.
            </note>
            <note xml:id="i-Q2EKvVPbhKj92DRxe68MSS">
              [2] Transportstyrelsen/Nyhetsarkiv/2023/imo-beslutar-om-globala-klimatmal-for-sjofarten.
            </note>
            <note xml:id="i-WuWJGNfRPfmLQ5t7frUfG3">
              [3] Statskontoret. Sjöfartsverkets verksamhets- och finansieringsform
              2023:3.
            </note>
            <note xml:id="i-LBDynR1Rp71XYDwTjuz9N5">
              [4] Statskontoret. Sjöfartsverkets verksamhets- och finansieringsform
              2023:3.
            </note>
          </noteGrp>
        </div>
      </div>
    </body>
  </text>
</TEI>
