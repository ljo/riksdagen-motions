<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202324-UU-00462">
  <teiHeader>
    <fileDesc>
      <titleStmt>
        <title>Nordafrika och Mellanöstern</title>
        <author corresp="i-HG8uLqLT7SnwSx5YRobkVr">av Håkan Svenneling m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2023/24:462 av Håkan Svenneling m.fl. (V)</title>
          <idno type="rdwebb">HB02462</idno>
          <rs type="number">462</rs>
          <orgName type="comitteeAbbreviation">UU</orgName>
          <ref type="dokument_url_text">https://data.riksdagen.se/dokument/HB02462/text</ref>
          <ref type="dokument_url_html">https://data.riksdagen.se/dokument/HB02462</ref>
          <ref type="dokumentstatus_url_xml">https://data.riksdagen.se/dokumentstatus/HB02462</ref>
          <ref type="pdf">https://data.riksdagen.se/fil/DCDA8660-A9ED-43B3-9113-E365D55EFFA1</ref>
          <ref type="docx">https://data.riksdagen.se/fil/63BD98FF-AC88-4201-9A90-D44E47D2B131</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-Hn2xAAaqgQLyS3k5RBuXkb</idno>
            <name>Andrea Andersson Tay</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-U8W4uUAKEoMtNdRs3JJRK8</idno>
            <name>Kajsa Fredholm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6CAgZyR6FvVqYZHQfCw5HJ</idno>
            <name>Hanna Gunnarsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7EGhEVdWhirq9oiHvVcrQR</idno>
            <name>Lotta Johnsson Fornarve</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda W Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-79iL349b8eQaSeh1q7hPeo" type="signed"/>
        <correspContext corresp="i-79iL349b8eQaSeh1q7hPeo">
          <note type="signatory" corresp="i-HG8uLqLT7SnwSx5YRobkVr"/>
          <note type="signatory" corresp="i-Hn2xAAaqgQLyS3k5RBuXkb"/>
          <note type="signatory" corresp="i-U8W4uUAKEoMtNdRs3JJRK8"/>
          <note type="signatory" corresp="i-6CAgZyR6FvVqYZHQfCw5HJ"/>
          <note type="signatory" corresp="i-7EGhEVdWhirq9oiHvVcrQR"/>
          <note type="signatory" corresp="i-PAfMpaW8KP2UfRTBpXARTc"/>
        </correspContext>
        <correspAction type="submitted" xml:id="i-6CQSRNb6tBgkfjLSbuoeTN">
          <date when="2023-09-29"/>
          <time when="15:20:06"/>
        </correspAction>
        <correspAction type="reviewed" xml:id="i-U8PeUcSBhw9C7oTbL819pg">
          <date when="2023-09-29"/>
          <time when="18:09:08"/>
        </correspAction>
        <correspAction type="referred" xml:id="i-HBsXD9CHSdNzYCv5cpDY9q">
          <date when="2023-10-17"/>
        </correspAction>
        <correspAction type="assigned" xml:id="i-GgMVhwbFHA4376YJAhTreL">
          <date when="2024-04-25"/>
          <time when="12:07:06"/>
        </correspAction>
        <correspContext corresp="i-GgMVhwbFHA4376YJAhTreL">
          <ref type="assignedTo">Utrikesutskottet</ref>
        </correspContext>
        <correspAction type="behandlas_i" xml:id="i-J5TuMCiY3WAwP3Hss8Ro6r"/>
        <correspContext corresp="i-J5TuMCiY3WAwP3Hss8Ro6r">
          <ref type="uppgift">2023/24:NU13</ref>
          <ref type="ref_dok_id">HB01NU13</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">NU13</ref>
          <ref type="ref_dok_titel">Handelspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-9uRvHkZtpvghSS4FQmZ4eb"/>
        <correspContext corresp="i-9uRvHkZtpvghSS4FQmZ4eb">
          <ref type="uppgift">2023/24:SfU14</ref>
          <ref type="ref_dok_id">HB01SfU14</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SfU14</ref>
          <ref type="ref_dok_titel">Migrationsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-8bf9b8Ag1aZEUc4szchFDn"/>
        <correspContext corresp="i-8bf9b8Ag1aZEUc4szchFDn">
          <ref type="uppgift">2023/24:UU10</ref>
          <ref type="ref_dok_id">HB01UU10</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">UU10</ref>
          <ref type="ref_dok_titel">Verksamheten i Europeiska unionen under 2023</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-HaNHnV55Nt61MX59M1Ztex"/>
        <correspContext corresp="i-HaNHnV55Nt61MX59M1Ztex">
          <ref type="uppgift">2023/24:UU11</ref>
          <ref type="ref_dok_id">HB01UU11</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">UU11</ref>
          <ref type="ref_dok_titel">Vissa säkerhetspolitiska frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-7kzuPEMfby2zBjtXFSRSkV"/>
        <correspContext corresp="i-7kzuPEMfby2zBjtXFSRSkV">
          <ref type="uppgift">2023/24:UU14</ref>
          <ref type="ref_dok_id">HB01UU14</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">UU14</ref>
          <ref type="ref_dok_titel">Mänskliga rättigheter</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-FFi6kphaLgiN8S5fns5Nxb"/>
        <correspContext corresp="i-FFi6kphaLgiN8S5fns5Nxb">
          <ref type="uppgift">2023/24:UU15</ref>
          <ref type="ref_dok_id">HB01UU15</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">UU15</ref>
          <ref type="ref_dok_titel">Mellanöstern och Nordafrika</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-Lr8K6kxXTq9pFtvRvxqa4C"/>
        <correspContext corresp="i-Lr8K6kxXTq9pFtvRvxqa4C">
          <ref type="uppgift">2023/24:UU9</ref>
          <ref type="ref_dok_id">HB01UU9</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">UU9</ref>
          <ref type="ref_dok_titel">Strategisk exportkontroll 2023 - krigsmateriel och produkter med dubbla användningsområden</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2023/24:462 av Håkan Svenneling m.fl. (V) Nordafrika och Mellanöstern</div>
        <div type="motSubmissionInfo"/>
      </div>
      <div type="motBody">
        <div type="TOC" xml:id="i-51FYEqMNPkPYDfmG9uZYEM">
          <head>
            1 Innehållsförteckning
          </head>
          <list>
            <item style="indent-level: 1">
              1 Innehållsförteckning
            </item>
            <item style="indent-level: 1" corresp="i-YVdyZUEVQ4WFHCogpqNVpt">
              2 Förslag till riksdagsbeslut
            </item>
            <item style="indent-level: 1" corresp="i-GpM5BPZeLxBmRnoLX8gmWs">
              3 Inledning
            </item>
            <item style="indent-level: 2" corresp="i-6R7URsb6C5xpaZ2bTUXd78">
              3.1 Den arabiska våren och protesterna 2019
            </item>
            <item style="indent-level: 1" corresp="i-UHnnMbUU5wtpnkkzUURfYv">
              4 Mänskliga rättigheter
            </item>
            <item style="indent-level: 2" corresp="i-6ydyU5ye7nQNa4znvjBSqz">
              4.1 Kvinnors rättigheter
            </item>
            <item style="indent-level: 2" corresp="i-21gYrZuPpMHH4GDKUFMaDC">
              4.2 Hbtqi‑personers rättigheter
            </item>
            <item style="indent-level: 2" corresp="i-Ma3VADnM5ByPXFDgvxbDwu">
              4.3 Fackliga rättigheter
            </item>
            <item style="indent-level: 2" corresp="i-CnfKrD7dxS6bSGSHTCmwRX">
              4.4 Etniska och religiösa minoriteter
            </item>
            <item style="indent-level: 1" corresp="i-KvgKx1uCD7efEHBBef9iq6">
              5 Klimat
            </item>
            <item style="indent-level: 1" corresp="i-XrsShhrM9WMrxADQUo2cHw">
              6 Ojämlikhet
            </item>
            <item style="indent-level: 1" corresp="i-9kfc33pKCWvnekwgcqPWhp">
              7 EU:s relationer till regionen
            </item>
            <item style="indent-level: 2" corresp="i-KXYWzVM6qJpscMWE2pPSa6">
              7.1 Medelhavsunionen
            </item>
            <item style="indent-level: 2" corresp="i-8h6BL9EeDyrK3D9MkB3SwP">
              7.2 Handel och ekonomiskt samarbete
            </item>
            <item style="indent-level: 2" corresp="i-AjjVLhRnhinWoK9LdPd9N5">
              7.3 Migrationssamarbete
            </item>
            <item style="indent-level: 1" corresp="i-8V8yDTAPSZemoEuBmEVHzM">
              8 Sveriges relationer till regionen
            </item>
            <item style="indent-level: 2" corresp="i-2dPYdppRM5Gy5wBKq919fE">
              8.1 Vapenexport
            </item>
            <item style="indent-level: 2" corresp="i-FAHtC4WokYMoShpfv6oAti">
              8.2 Handel och ekonomiskt samarbete
            </item>
            <item style="indent-level: 2" corresp="i-Tt7Wa5M1m8TNh5f8chR1wg">
              8.3 Nedrustning
            </item>
            <item style="indent-level: 1" corresp="i-9C1JC5aNPhNTfWCT1tUFUM">
              9 Nordafrika
            </item>
            <item style="indent-level: 2" corresp="i-LB7qm1NYpvAjuShTv6YrQy">
              9.1 Algeriet
            </item>
            <item style="indent-level: 2" corresp="i-AzABJjUafWiTL3WBFuqC4u">
              9.2 Egypten
            </item>
            <item style="indent-level: 2" corresp="i-BiderAgDGWxiCZELtqWHRj">
              9.3 Marocko och Västsahara
            </item>
            <item style="indent-level: 1" corresp="i-6PYNJwjt5QK2YhUhz1UeDZ">
              10 Mellanöstern
            </item>
            <item style="indent-level: 2" corresp="i-UKcPGHkW9LfhULquVoZ43b">
              10.1 Bahrain
            </item>
            <item style="indent-level: 2" corresp="i-MzNatdHtUTeYrcykEpgYme">
              10.2 Irak
            </item>
            <item style="indent-level: 2" corresp="i-Fyf2464dM2KW4WN3PQZJTP">
              10.3 Iran
            </item>
            <item style="indent-level: 2" corresp="i-J1uUhjJXCxk1EC4fGzihTk">
              10.4 Israel och Palestina
            </item>
            <item style="indent-level: 2" corresp="i-JG2xk3yRV85MmggjfGbpuU">
              10.5 Jemen
            </item>
            <item style="indent-level: 2" corresp="i-AioZcyj6yzRP5gBrzybpYs">
              10.6 Kurdistan
            </item>
            <item style="indent-level: 2" corresp="i-7wkq6vjYaw1vEU1gybgFeS">
              10.7 Libanon
            </item>
            <item style="indent-level: 2" corresp="i-LLQJmMVYgKUqDVept7xha5">
              10.8 Saudiarabien
            </item>
            <item style="indent-level: 2" corresp="i-WcLWn7ANx1jkk4YefnkjWs">
              10.9 Syrien
            </item>
            <item style="indent-level: 2" corresp="i-DPhE9buCNcHBg6m7R7bHc8">
              10.10 Turkiet
            </item>
          </list>
        </div>
        <div type="motProposal" subtype="förslag">
          <head xml:id="i-YVdyZUEVQ4WFHCogpqNVpt">
            2 Förslag till riksdagsbeslut
          </head>
          <list>
            <item sortKey="Yrkande 1" xml:id="i-CQtWC5t6Q5vJagb2be7e17">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN ska öka
              sitt stöd till kvinnorörelsen i Nordafrika och Mellanöstern och
              tillkännager detta för regeringen.
            </item>
            <item sortKey="Yrkande 2" xml:id="i-WJB9zJDsmV8k8jewmvrseD">
              Riksdagen ställer sig bakom det som anförs i motionen om att
              Sverige som enskilt land såväl som inom EU och FN bör verka för
              att stärka de fackliga rättigheterna och stödet till fackliga
              organisationer i Nordafrika och Mellanöstern och tillkännager
              detta för regeringen.
            </item>
            <item sortKey="Yrkande 3" xml:id="i-EYLEGUcu56Uvr2K4AK6xjG">
              Riksdagen ställer sig bakom det som anförs i motionen om att
              Sverige bör verka för att reformera EU:s grannskapspolitik med
              Nordafrika och Mellanöstern för att öka fokus på folkrätt, demokrati
              och mänskliga rättigheter samt att ett sådant reformarbete också
              måste omfatta Medelhavsunionen och tillkännager detta för regeringen.
            </item>
            <item sortKey="Yrkande 4" xml:id="i-6mNxUg6a7VNXMyreV6MShw">
              Riksdagen ställer sig bakom det som anförs i motionen om att
              Sverige som medlem i EU bör verka för att kommande associerings-
              och handelsavtal ska villkoras med respekt för de mänskliga rättigheterna
              och folkrätten och tillkännager detta för regeringen.
            </item>
            <item sortKey="Yrkande 5" xml:id="i-PEiZyFDZL8cNF8jE8XS2mZ">
              Riksdagen ställer sig bakom det som anförs i motionen om att
              Sverige i EU bör agera för att unionens migrationssamarbete med
              länderna i Nordafrika och Mellanöstern ska ske med Genèvekonventionen
              och de mänskliga rättigheterna som grund och tillkännager detta
              för regeringen.
            </item>
            <item sortKey="Yrkande 6" xml:id="i-BEcwjq4kbUFhNPchNK74dr">
              Riksdagen ställer sig bakom det som anförs i motionen om att
              all vapenexport till de länder som deltar militärt i kriget i
              Jemen, följdleveranser inkluderat, bör upphöra omgående och tillkännager
              detta för regeringen.
            </item>
            <item sortKey="Yrkande 7" xml:id="i-RHMviv5N51SNHffvz79nJx">
              Riksdagen ställer sig bakom det som anförs i motionen om att
              regeringen bör få i uppdrag att skärpa kriterierna när det gäller
              mänskliga rättigheter för svenskt exportfrämjande och tillkännager
              detta för regeringen.
            </item>
            <item sortKey="Yrkande 8" xml:id="i-353QrWYene9f45an6gz4kC">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN bör agera
              för att få till stånd en zon fri från massförstörelsevapen i Mellanöstern
              och tillkännager detta för regeringen.
            </item>
            <item sortKey="Yrkande 9" xml:id="i-TnvhJtSZQZr5EQ5cCxurcF">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN ska verka
              för en demokratisk utveckling i Egypten, att alla politiska fångar
              släpps och att det civila samhället respekteras, och detta tillkännager
              riksdagen för regeringen.
            </item>
            <item sortKey="Yrkande 10" xml:id="i-3RV1dY8vA36JV2znJczp2E">
              Riksdagen ställer sig bakom det som anförs i motionen om att
              Sverige i EU och FN samt i dialog med AU bör stödja förhandlingar
              med målsättningen att uppnå långsiktiga och hållbara villkor kring
              användandet av GERD och tillkännager detta för regeringen.
            </item>
            <item sortKey="Yrkande 11" xml:id="i-Sf9nkYykjAszFv5CuUqpYr">
              Riksdagen ställer sig bakom det som anförs i motionen om att
              regeringen bör verka för att EU kräver att den utlovade folkomröstningen
              om Västsaharas självständighet hålls och tillkännager detta för
              regeringen.
            </item>
            <item sortKey="Yrkande 12" xml:id="i-2j2qMLzUKJZ2ySH5CmVCXg">
              Riksdagen ställer sig bakom det som anförs i motionen om att
              Sverige i EU såväl som FN bör verka för ett vapenembargo mot Bahrain
              och tillkännager detta för regeringen.
            </item>
            <item sortKey="Yrkande 13" xml:id="i-Vjbjtfty3fWcUEDsrQH22a">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN ska verka
              för att Iraks regering genomför nödvändiga reformer och säkerställer
              säkerheten för oppositionen och tillkännager detta för regeringen.
            </item>
            <item sortKey="Yrkande 14" xml:id="i-2EN4dPJumnNB93a7RZJVBR">
              Riksdagen ställer sig bakom det som anförs i motionen om att
              Sverige bör arbeta för riktade sanktioner på EU- och FN-nivå mot
              de nyckelpersoner inom det iranska ledarskiktet som bär ansvaret
              för våldet och dödandet, och detta tillkännager riksdagen för
              regeringen.
            </item>
            <item sortKey="Yrkande 15" xml:id="i-7fGC9aftoo1UdwvQRybbmu">
              Riksdagen ställer sig bakom det som anförs i motionen om att
              Sverige som enskild stat såväl som medlem i EU och FN konsekvent
              ska uppmärksamma de grova och omfattande brotten mot de mänskliga
              rättigheterna i Iran och tillkännager detta för regeringen.
            </item>
            <item sortKey="Yrkande 16" xml:id="i-6TJgAJNfa9nmvbBXnXYgvS">
              Riksdagen ställer sig bakom det som anförs i motionen om att
              Sverige bör stödja Palestina i det fortsatta arbetet mot att erkännas
              som fullvärdig medlem i FN och tillkännager detta för regeringen.
            </item>
            <item sortKey="Yrkande 17" xml:id="i-CeoE2gRDkZNuUdayUdbjWM">
              Riksdagen ställer sig bakom det som anförs i motionen om att
              Sverige bör motsätta sig att EU fördjupar sitt samarbete med Israel
              på något område och suspendera det nuvarande associeringsavtalet
              så länge Israel inte avvecklar bosättningarna och vägspärrarna
              på ockuperat område, avbryter blockaden av Gaza och upphör med
              byggandet av muren på Västbanken, och detta tillkännager riksdagen
              för regeringen.
            </item>
            <item sortKey="Yrkande 18" xml:id="i-ZhWwDGHCEqdYKHScWhqpY">
              Riksdagen ställer sig bakom det som anförs i motionen om att
              Sverige bör vara drivande för att FN ska understödja alla försök
              till nationella, fria och demokratiska val till parlament såväl
              som presidentval i Palestina och tillkännager detta för regeringen.
            </item>
            <item sortKey="Yrkande 19" xml:id="i-ASzpTfcvkmuy2cjMYRSZQw">
              Riksdagen ställer sig bakom det som anförs i motionen om att
              Sverige ska verka för att FN ska kunna utreda begångna krigsbrott
              i Jemen och tillkännager detta för regeringen.
            </item>
            <item sortKey="Yrkande 20" xml:id="i-XqzSazij2wwgxuTeNyd9S2">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN ska verka
              för ett slut på kriget i Jemen och tillkännager detta för regeringen.
            </item>
            <item sortKey="Yrkande 21" xml:id="i-C1iiKbzvS8XL9DVnnXDtBW">
              Riksdagen ställer sig bakom det som anförs i motionen om att
              regeringen bör återkomma till riksdagen med en samlad strategi
              för stärkande av kurdernas rättigheter i samarbete med kurdiska
              organisationer i Sverige och tillkännager detta för regeringen.
            </item>
            <item sortKey="Yrkande 22" xml:id="i-Cp4mkNhygpesBKuWjVYFaM">
              Riksdagen ställer sig bakom det som anförs i motionen om att
              Sverige ska verka för att EU ska införa ett vapenembargo mot Saudiarabien
              och tillkännager detta för regeringen.
            </item>
            <item sortKey="Yrkande 23" xml:id="i-AfXys92xPJ1EuvmyeDTY2R">
              Riksdagen ställer sig bakom det som anförs i motionen om att
              Sverige ska införa ett nationellt vapenembargo mot Saudiarabien
              och tillkännager detta för regeringen.
            </item>
            <item sortKey="Yrkande 24" xml:id="i-228yc5qaeJwZumkHevYgPp">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN ska verka
              för att få till stånd en vapenvila i Syrien och understödja FN:s
              arbete för att få till stånd en fredsprocess och tillkännager
              detta för regeringen.
            </item>
            <item sortKey="Yrkande 25" xml:id="i-KwBMWgDXh7cwqAJedGsT4B">
              Riksdagen ställer sig bakom det som anförs i motionen om att
              Sverige som enskilt land, såväl som medlem i EU och FN, bör verka
              för att de stridande parterna i det syriska inbördeskriget ska
              respektera folkrätten, upphöra med attacker på civila aktörer
              och tillåta införsel av humanitär hjälp till civilbefolkningen
              och tillkännager detta för regeringen.
            </item>
            <item sortKey="Yrkande 26" xml:id="i-F6oo8EVXcsJkziEnwGEPqQ">
              Riksdagen ställer sig bakom det som anförs i motionen om att
              Sverige som enskilt land, såväl som medlem i EU och FN, ska agera
              för att länder öppnar sina gränser för människor på flykt undan
              kriget i Syrien, och detta tillkännager riksdagen för regeringen.
            </item>
            <item sortKey="Yrkande 27" xml:id="i-NrJPxN4vpfdQTrvFQpEfzB">
              Riksdagen ställer sig bakom det som anförs i motionen om att
              regeringen bör verka för att EU avbryter förhandlingarna med Turkiet
              om EU-medlemskap om landet antingen upplöser HDP eller dömer ledande
              företrädare i massrättegångar, och detta tillkännager riksdagen
              för regeringen.
            </item>
            <item sortKey="Yrkande 28" xml:id="i-s5a5mb2sxoA7d5tFmB6oE">
              Riksdagen ställer sig bakom det som anförs i motionen om att
              regeringen bör verka för att EU fryser förhandlingarna med Turkiet
              om EU-medlemskap tills vidare och att alla de förmåner som förmedlemskapsprogrammet
              ger, såväl politiskt som ekonomiskt, omedelbart dras in och tillkännager
              detta för regeringen.
            </item>
            <item sortKey="Yrkande 29" xml:id="i-CwMd797q4rSvu8J9muMCSj">
              Riksdagen ställer sig bakom det som anförs i motionen om att
              regeringen bör verka för att EU avbryter flyktingavtalet med Turkiet
              och agerar för att våldet och repressionen mot oppositionella
              i Turkiet upphör och att alla som fängslats på politisk grund
              friges, och detta tillkännager riksdagen för regeringen.
            </item>
            <item sortKey="Yrkande 30" xml:id="i-YN2pMda2dkH6SD57vqUPT7">
              Riksdagen ställer sig bakom det som anförs i motionen om att
              Sverige bör verka för en frigivning av Selahattin Demirtaş och
              tillkännager detta för regeringen.
            </item>
            <item sortKey="Yrkande 31" xml:id="i-7Pyjh6KoW9qSf6pACVb4C1">
              Riksdagen ställer sig bakom det som anförs i motionen om att
              Sverige bör verka för ett EU-gemensamt vapenembargo mot Turkiet
              och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-GpM5BPZeLxBmRnoLX8gmWs">
            3 Inledning
          </head>
          <p xml:id="i-TzVhr5apL1x2EtENoTaRZi">
            Utvecklingen i Mellanöstern och Nordafrika är komplex och mångfasetterad.
            I denna motion beskriver vi Vänsterpartiets övergripande syn på
            utvecklingen och presenterar några förslag på hur Sverige kan
            bli en verklig röst för fred, demokrati och jämställdhet i regionen.
            I flera andra motioner och parlamentariska initiativ har vi fördjupat
            oss i enskilda länder och frågor som berörs i denna motion. Alla
            länder i regionen behandlas heller inte i den här motionen.
          </p>
          <head type="h2" xml:id="i-6R7URsb6C5xpaZ2bTUXd78">
            3.1 Den arabiska våren och protesterna 2019
          </head>
          <p xml:id="i-SAXGfaTE1kbBTjCK5GpaX6">
            Det är nu över ett decennium sedan de folkliga protesterna grundade
            i ilska och längtan efter demokrati, mänskliga rättigheter och
            social rättvisa som kommit att kallas ”den arabiska våren” inleddes.
            Sedan dess har vi sett både protester och repressiva mot­reak­tioner.
            Den längtan och det hopp som bars av så många i regionen har inte
            infriats, utan snarare slagits tillbaka. De enstaka exemplen på
            framgång överskuggas av de brutala och kraftiga motgångarna. I
            flera länder har repressionen och fängslandet av oppositio­nella
            och journalister ökat. Samtidigt understryker den skiftande utvecklingen
            i regionen att demokratisering sällan sker över en natt.
          </p>
          <p xml:id="i-SQXEL4ph9A1mkzTZMSnGCL">
            Regimens blodiga svar på protesterna i Syrien och den saudiledda
            koalitionens bombanfall i Jemen har skapat två av världens största
            humanitära kriser. Störtandet av Gaddafi innebar att en av världens
            värsta diktatorer byttes ut mot kaos och laglöshet. I Egypten
            har militärkuppen inneburit att landet förts allt längre från
            en verklig demokrati­sering. Det är ännu för tidigt att säga vad
            de omfattande kvinnoledda protesterna i Iran kommer att få för
            konsekvenser på längre sikt. I exempelvis Saudiarabien och Förenade
            Arabemiraten ser vi få tecken på några större förändringar. Få
            är också exemplen på att protesterna omsatts i verkliga förbättringar
            när det kommer till situationen för kvinnor, hbtqi‑personer samt
            etniska och religiösa minoriteter. Det är svårt att i närtid se
            ett slut på de decennielånga ockupationerna av Västsahara och
            Palestina.
          </p>
          <p xml:id="i-25y1weKWTvskWssCsPpX5p">
            En viktig förklaring till att de demokratiska landvinningarna
            inte blivit större är hur omvärlden förhållit sig till de folkliga
            revolterna. In i det längsta backade USA och flera EU-länder upp
            diktaturerna i Tunisien och Egypten. Man har blundat när protester
            slagits ner i länder som Bahrain, Saudiarabien och Förenade Arabemiraten.
            I Syrien har möjligheterna till en politisk lösning kraftigt försvårats
            genom att ett flertal länder gett militärt stöd till de olika
            parterna och satt sina egna intressen framför det syriska folkets.
          </p>
          <p xml:id="i-7jLKeDr1gzEzVM9bToqCsJ">
            Under 2019 kunde vi se hur omfattande massprotester genomfördes
            på flera platser i Mellanöstern och Nordafrika. I Algeriet tvingas
            president Abdelaziz Bouteflika att avgå efter folkliga krav på
            demokratisering. Libanon skakades av omfattande protester mot
            korruption och skattehöjningar. På Gazaremsan samlades tiotusentals
            människor längst med gränsen till israel för att protestera mot
            blockaden och för flyktingars rätt att återvända. I sin rapport
            Human rights in the Middle East and North Africa: Review of 2019
            konstaterar Amnesty International att vågen av protester har gett
            tillbaka tron på folkets makt. Men också att regeringar över hela
            Mellanöstern och Nordafrika visat upp en skrämmande beslutsamhet
            när det gäller att krossa protesterna genom hänsynslöst våld.
          </p>
          <head type="h1" xml:id="i-UHnnMbUU5wtpnkkzUURfYv">
            4 Mänskliga rättigheter
          </head>
          <p xml:id="i-QdsUZgH1aX5BY2ER9H5su5">
            Många av länderna i regionen präglas av pågående eller nyligen
            avslutande konflikter. När de folkliga revolterna i Nordafrika
            och Mellanöstern bröt ut under våren 2011 dominerade krav på ökad
            respekt för de mänskliga rättigheterna. Kraven var en naturlig
            följd av att regionens auktoritära regimer i decennier i olika
            utsträckning kränkt och inskränkt befolkningens medborgerliga
            och politiska rättigheter, såväl som ekonomiska, sociala och kulturella
            rättigheter. I dag kan vi konstatera att få av demonstranternas
            krav har infriats. Det finns exempel på regimer som tillmötesgått
            vissa krav eller där regim­skiften ökat friheten. Men exemplen
            är tyvärr fler på hur de folkliga revolterna bemötts av ökad repression
            eller inledande framgångar följts av bakslag. Inskränkningar som
            infördes under coronapandemin har också lett till ytterligare
            demokratiska inskränk­ningar.
          </p>
          <head type="h2" xml:id="i-6ydyU5ye7nQNa4znvjBSqz">
            4.1 Kvinnors rättigheter
          </head>
          <p xml:id="i-GJzTSumYCbd8VjYnoRwkZw">
            Få grupper i regionen har mött så massiva kränkningar av sina
            mänskliga rättigheter som kvinnor och hbtqi‑personer. Men kvinnors
            rättigheter och rörelseutrymme skiljer sig också åt över regionen.
            Situationen är olika i Libanon och i Saudiarabien. Gemensamt är
            dock att i konflikter och ekonomiskt svåra tider är det ofta kvinnor
            som drabbas hårdast.
          </p>
          <p xml:id="i-UPtCpZT4yT9MgoGRWD8BEF">
            I många av de protester som genomförts under och efter de folkliga
            protesterna under våren 2011 har kvinnor spelat en central och
            ledande roll. Inte minst i protesterna i Iran efter mordet på
            Jina Mahsa Amini i september 2022. Men kraven på respekt för kvinnors
            mänskliga rättigheter har inte hörsammats. Patriarkala och reaktionära
            regeringar samt konservativa trossamfund motarbetar en positiv
            utveckling när det gäller flickors och kvinnors rättigheter i
            regionen. Genomgående förvägras flickor och kvinnor samma status
            som män, både i lagstiftningen och i praktiken. I många länder
            är familjelag­stift­ningen diskriminerande mot flickor och kvinnor
            när det gäller äktenskap, skilsmässa, vårdnadsrätt och i arvsfrågor.
            Skyddet mot sexuellt våld är genomgående otillräckligt. I vissa
            länder främjar lagstiftningen det sexuella våldet genom att inte
            göra det olagligt med barnäktenskap, tvångsäktenskap och våldtäkt
            inom äktenskapet. Det finns t.o.m. exempel på att våldtäktsmän
            kan slippa åtal genom att gifta sig med sina offer. I Bahrain
            och Jordanien har sådana bestämmelser nyligen avlägsnats. En annan
            positiv utveckling var lagförslag i Marocko och Tunisien med syftet
            att bekämpa våld riktat mot flickor och kvinnor. I andra länder
            föreskriver dock lagarna fortfarande lägre straff för våld mot
            flickor och kvinnor, inkluderat mordfall, om gärningsmannen begått
            dem med hänvisning till ”familjens heder”. Det finns också lagar
            som gör att en kvinna riskerar att åtalas om hon rapporterar en
            våldtäkt. Även internationella konventioner är viktiga i arbetet
            för demokrati, mänskliga rättigheter och rättsstatens principer.
            Att Turkiet valt att lämna Istanbulkonventionen är oroväckande.
            Istanbulkonventionen är Europarådets konven­tion om förebyggande
            och bekämpning av våld mot kvinnor och våld i hemmet. Konven­tionen
            öppnades för undertecknande vid ett ministermöte i Istanbul i
            maj 2011. Konventionen fördömer alla former av våld och beskriver
            våld mot kvinnor som ett uttryck för historiskt ojämlika maktförhållanden
            mellan kvinnor och män. Att förebygga våld mot kvinnor anses enligt
            konventionen som avgörande för att kunna uppnå jämställdhet mellan
            kvinnor och män. Istanbulkonventionen är det första internationella
            rättsligt bindande instrumentet i Europa och ett av de första
            i världen som explicit kräver förbud mot och åtgärder för att
            stoppa mäns våld mot kvinnor. Följderna av att Turkiet lämnar
            konven­tionen riskerar att bli ökat våld mot kvinnor, flickor
            och kvinnorättsorganisationer, som redan nu lever under hårt förtryck.
            I Iran grips, fängslas och trakasseras kvinnorätts­aktivister
            av företrädare för underrättelseministeriet och revolutionsgardet.
            Myndig­heterna använder även moralpoliser för att upprätthålla
            obligatoriska slöjlagar, och kvinnor utsätts regelbundet för trakasserier,
            våld och godtyckligt frihetsberövande p.g.a. sättet de klär sig.
            När Jina Mahsa Amini mördades av den iranska sedlighetspolisen
            i september förra året utbröt omfattande protester. Protester
            som möttes av brutalt våld från regimen.
          </p>
          <p xml:id="i-A6jP4jKrBoabwPPe21bWhu">
            De flesta länderna i regionen har en mycket restriktiv abortlagstiftning.
            I hela Mellan­östern och Nordafrika är det bara två länder – Tunisien
            och Turkiet – där abort är lagligt. Andra länder tillåter abort
            endast om kvinnas liv är i fara och i Egypten och Irak är det
            helt förbjudet oavsett omständigheter. I stället tvingas man till
            osäkra aborter med fara för liv och hälsa. Eftersom säkra aborter
            ändå är möjliga för de som har tillräckligt med pengar blir det
            en tydlig fråga om ojämlika livsvillkor.
          </p>
          <p xml:id="i-3SVw8QjzgdZWgHumnhXDor">
            Demokratisering förutsätter att kvinnors rättigheter respekteras.
            Det är viktigt att Sverige som enskilt land såväl som medlem i
            EU och FN arbetar för att frågor om kvinnors rättigheter alltid
            står på dagordningen i dialogen med regionens regeringar. I de
            länder som lider under ockupation och/eller väpnade konflikter
            är det viktigt att omvärlden ser att konflikter drabbar män och
            kvinnor på olika sätt och i olika utsträck­ning. FN:s resolutioner
            om kvinnor, fred och säkerhet är här centrala verktyg.
          </p>
          <p xml:id="i-TJVDhZvScYhEimPDrmUy8X">
            Det kanske viktigaste Sverige kan göra är att stödja de kvinnor
            i regionen som går samman för förändring. Vänsterpartiet beklagar
            starkt att regeringen har övergett den feministiska utrikespolitiken.
            Sverige har varit ett föregångsland som andra länder tagit efter.
            Att plötsligt ändra riktning är ett slag mot flickor och kvinnor
            världen runt.
          </p>
          <p xml:id="i-AMDJJgCYD6XMCVwQVY853p">
            Sverige ska som enskilt land såväl som medlem i EU och FN öka
            sitt stöd till kvinno­rörelsen i Nordafrika och Mellanöstern.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-21gYrZuPpMHH4GDKUFMaDC">
            4.2 Hbtqi‑personers rättigheter
          </head>
          <p xml:id="i-9KAJRLNELfUF4GHQ3fTeU2">
            Villkoren för hbtqi‑personer skiljer sig åt mellan de olika länderna
            i regionen. I Jordanien är homosexualitet lagligt medan det bestraffas
            med döden i Saudiarabien, Irak, Iran och Jemen. I en rad länder
            kan samkönade relationer leda till långa fängelsestraff. Men oavsett
            vad som står i lagen är situationen för hbtqi‑personer i regionen
            tuff. Homo­sexualitet och transidentitet är långt ifrån socialt
            accepterat. I vissa länder går utveck­lingen både bakåt och framåt
            samtidigt. I Jordanien är det t.ex. lagligt att ändra sitt juridiska
            kön och att genomgå könsbekräftande behandling. Samtidigt straffas
            läkare som utför köns­bekräftande operationer. Israel är det enda
            land i regionen som uttryckligen förbjuder diskriminering p.g.a.
            sexuell läggning och könsidentitet. Flera länder har lagstiftning
            som vilar på de gamla kolonialmakternas värderingar där homosexualitet
            betraktades som styggelse.
          </p>
          <p xml:id="i-JAd2EkpeLFvH6ZJTmvJ4mP">
            I väpnade konflikter är hbtqi‑personer en särskilt utsatt grupp.
            Ett exempel är hur Daesh systematiskt förföljt och mördat hbtqi‑personer
            i Irak och Syrien.
          </p>
          <p xml:id="i-QqCiH5PpdzPkSkuYm3CSs2">
            En tredjedel av alla som bor i Libanon är på flykt. Många kommer
            från krigets Syrien. Hbtqi‑flyktingar möter ofta en särskilt svår
            situation och saknar många gånger dessutom helt socialt skyddsnät.
          </p>
          <p xml:id="i-MqUUQ5KFsv3QbsvpFLToZ">
            Men i regionen börjar också modiga hbtqi‑aktivister att organisera
            sig, bl.a. i Algeriet, Egypten, Libanon och Palestina. I Turkiet
            och Israel finns redan en väl­organi­serad hbtqi‑rörelse. Dessa
            aktivister behöver Sveriges stöd. I länder där samkönade relationer
            är förbjudna finns det dock stora svårigheter för hbtqi‑organisationer
            att ens registrera sig och många små hbtqi‑organisationer i regionen
            har haft svårt att leva upp till de allt högre krav på revision
            och uppföljning som Sverige ställer. Ska Sverige kunna stödja
            hbtqi‑organisationer även i länder där situationen för hbtqi‑personer
            är som svårast krävs en ökad flexibilitet. Norge har i sitt utvecklingssamarbete
            visat hur det är möjligt. Där har den norska motsvarigheten till
            RFSL fått relativt stor frihet att fördela pengar till hbtqi‑organisationer
            inom utvecklingssamarbetet. Att regeringen med stöd av Sverigedemokraterna
            valt att sänka biståndet och genomföra en större omläggning där
            biståndet används för svenska intressen är allvarligt. Vi menar
            tvärtom att stödet till hbtqi‑organisationer i bl.a. Nordafrika
            och Mellanöstern bör förstärkas och göras mer flexibelt. Läs mer
            i våra motioner En svensk utvecklingspolitik för rättvisa, jämställdhet
            och hållbar utveckling (2023/24:V330) och Hbtqi‑frågor i världen
            (2022/23:53).
          </p>
          <head type="h2" xml:id="i-Ma3VADnM5ByPXFDgvxbDwu">
            4.3 Fackliga rättigheter
          </head>
          <p xml:id="i-UUnUMaZXZBA6ScF2byBEcc">
            När människor runtom i Nordafrika och Mellanöstern demonstrerat
            med krav på ökad frihet har den fackliga rörelsen ofta spelat
            en central roll. Runtom i regionen har facket inte bara varit
            en kraft som fört löntagarnas talan på arbetsmarknaden utan också
            en viktig samhällskraft för demokratisering. Många auktoritära
            regimer har därför med varierande framgång försökt begränsa eller
            helt förbjuda möjligheten att organisera sig fackligt.
          </p>
          <p xml:id="i-SuCLB6PB2oJv6aCc17jLkk">
            Nordafrika och Mellanöstern är fortsatt den sämsta regionen i
            världen när det gäller löntagares rättigheter, och utvecklingen
            har försämrats enligt Världsfacket ITUC:s årliga rapport om fackliga
            rättigheter från 2023. Inget av länderna respekterar rätten till
            kollektiva förhandlingar och i så gott som alla är strejkrätten
            inskränkt.
          </p>
          <p xml:id="i-FqEQBdoQ32bxVYvh1mPpe5">
            Konflikter och sammanbrott för rättsstatens principer har omöjliggjort
            efterlevnaden av grundläggande fackliga rättigheter i länder som
            Syrien, Palestina, Irak och Libyen. I gulfstaterna fortsätter
            migrantarbetare, som utgör majoriteten av ländernas arbetskraft,
            att nekas rätt till facklig anslutning och kollektivavtal och
            andra grundläggande rättig­heter. På den arabiska halvön arbetar
            miljoner gästarbetare som bl.a. hembiträden och byggnadsarbetare
            ofta helt utan rättsligt skydd eller möjlighet att organisera
            sig.
          </p>
          <p xml:id="i-2e3AjP2o4XfXPbh6r7RyzJ">
            Migrantarbetarna i gulfstaterna är i regel exkluderade från de
            rättigheter och den välfärd som gäller för medborgarna. Många
            lever och arbetar under mycket dåliga för­hållanden. Inte minst
            är situationen många gånger svår för de som arbetar som hem­biträden
            eller liknande. Att arbeta i andra människors hem utan grundläggande
            rättig­heter innebär mycket stor utsatthet. Avslöjanden om öppen
            människohandel via appar och sociala medier har fått FN att reagera
            mot vad man menar är en modern slavhandel online.
          </p>
          <p xml:id="i-Eb1ZNvERrRgLQSDx4WdbTW">
            Lagar förbjuder migrantarbetarna att organisera sig fackligt
            eller strejka. Enligt det kritiserade Kafalasystemet som finns
            i flera länder får migrantarbetare dessutom varken byta jobb eller
            lämna landet utan tillåtelse från sin kafeel, som är ett slags
            sponsor för migrantarbetarens uppehållstillstånd. Oftast är det
            arbetsgivaren själv. Om en migrant­arbetare vill byta jobb måste
            hen resa tillbaka till hemlandet eller bli papperslös. Kafala­systemet
            kritiseras för att öppna upp för tvångsarbete och slaveri. 2021
            mjukades systemet upp något i Saudiarabien, men reglerna är fortfarande
            mycket stränga och gör det svårt för människor att hävda sina
            rättigheter.
          </p>
          <p xml:id="i-4FuuMYUpJhQAWk62pNSouX">
            I Turkiet var fackliga företrädare utsatta även före det misslyckade
            kuppförsöket sommaren 2016. Efter kuppförsöket har utsattheten
            ökat och sen dess har över 130 000 anställda i offentlig sektor
            blivit avskedade. De har rensats ut p.g.a. upplevd politisk illojalitet
            eller för facklig verksamhet. Fackligt engagerade medlemmar anklagas
            av regimen för terrorism och döms i politiskt motiverade rättegångar.
            I Egypten är fackligt engagemang, precis som annan politisk aktivitet
            som motsätter sig president Abd al‑Fattah al‑Sisi, förenat med
            stor fara. Oberoende fackföreningar och deras anhängare skrämdes
            till tystnad av regimen i Algeriet under protester i slutet av
            2016.
          </p>
          <p xml:id="i-46P5aBiksruKA4KwmLv9jc">
            Sverige kan genom handelsförbindelser och andra relationer med
            länderna i regionen påverka utvecklingen när det gäller fackliga
            rättigheter, men alltför ofta prioriteras ekonomiska intressen
            framför mänskliga rättigheter.
          </p>
          <p xml:id="i-MMG8a2AvrAUXLCT7RzrE11">
            Sverige bör som enskilt land såväl som inom EU och FN verka för
            att stärka de fackliga rättigheterna och stödet till fackliga
            organisationer i Nordafrika och Mellan­östern. Detta bör riksdagen
            ställa sig bakom och ge regeringen till känna.
          </p>
          <p xml:id="i-WGyrRczSvUEtoEKKoYXCUF">
            I vår motion En svensk utvecklingspolitik för rättvisa, jämställdhet
            och hållbar utveckling (2023/24:V330) lyfter vi också hur Sverige
            bör verka för att Global Deal, som syftar till att främja välfungerande
            arbetsmarknadsrelationer och anständiga arbeten, får ett tydligt
            stöd och tillräcklig finansiering.
          </p>
          <head type="h2" xml:id="i-CnfKrD7dxS6bSGSHTCmwRX">
            4.4 Etniska och religiösa minoriteter
          </head>
          <p xml:id="i-NxhgLAwgVATePKg35rRX35">
            Nordafrika och Mellanöstern är en etniskt och religiöst heterogen
            region. Dagens statsbildningar är i stor utsträckning ett resultat
            av stormakternas agerande efter första och andra världskrigen
            och har i liten utsträckning tagit hänsyn till befolkningens sammansättning
            eller historiska kontaktvägar. Grupper som kurder och berber är
            i dag uppdelade i flera statsbildningar, och många etniska och
            religiösa grupper har mycket begränsade möjligheter att få tala
            sitt språk och uttrycka sin kultur och religion. I motionen Kurdistan
            (2016/17:1738) utvecklar vi vår syn på kurdernas situation.
          </p>
          <p xml:id="i-Fw1aMjVaQNV9SZ2iQ94DDk">
            I många fall är diskriminering och förtryck av olika etniska
            och religiösa grupper institutionaliserat av de styrande regimerna
            sedan decennier. Men i efterdyningarna av den arabiska våren har
            vi sett hur regimer och politiska rörelser försökt politisera
            etnicitet och religion för att stärka sina egna positioner och
            splittra sina motståndare. Detta har resulterat i ökat våld mot
            en rad grupper, bl.a. kristna minoriteter i Irak, kurder i Syrien
            och kopter i Egypten. Demokratisering i regionen kommer att förutsätta
            grundliga reformer i de flesta länder för att garantera de grundläggande
            mänskliga rättigheterna för etniska och religiösa minoriteter.
            Sverige bör verka för religionsfrihet i regionen. Mer om religionsfrihet
            går att läsa i vår motion Demokratins krympande utrymme (2018/19:723).
          </p>
          <head type="h1" xml:id="i-KvgKx1uCD7efEHBBef9iq6">
            5 Klimat
          </head>
          <p xml:id="i-MHEbNneZAK3s6PVLiMxPSh">
            Klimatet är en ödesfråga. FN varnar för att extrema väderhändelser
            är det nya normala. På vissa platser i världen kan temperaturer
            på uppemot 60 grader komma att nås redan inom några decennier.
            Många länder tvingas anpassa sig till en ny verklighet. Extrema
            väderhändelser som torka och översvämningar slår hårt mot människor
            i stora delar av världen och klimatfrågan är en av de frågor som
            oroar människor allra mest. Katastrofer i klimatets spår riskerar
            att spä på redan existerande konflikter eller leda till helt nya.
            Mellanöstern och Nordafrika är en av de regioner som är mest utsatta
            för klimatkrisen. Uppvärmningen är dubbelt så hög som det globala
            genomsnittet.
          </p>
          <p xml:id="i-EVwQgwMouQZmnRtH5iMeeM">
            I en rapport från FN och Röda korset visar beräkningar att hälften
            av befolkningen i Mellanöstern och Nordafrika, dvs. omkring 600
            miljoner människor vid sekelskiftet, sannolikt kommer att utsättas
            för extrem värme som varar i flera veckor. Då avses en temperatur
            på 56 grader eller mer. Men värmeböljor har redan blivit vanligare
            och stigande temperaturer och torka påverkar livsmedels-, energi,-
            och vattenförsörjningen negativt. Det i sin tur leder till ökade
            spänningar och konflikter i regionen. Att människor tvingas bort
            från sina hem p.g.a. torka, bränder och översvämningar är redan
            ett reellt problem. Det visar inte minst dammkatastrofen i Da
            i nordöstra Libyen som dödat tiotusentals människor när en stad
            översvämmats.
          </p>
          <p xml:id="i-FmtrEkTwPE5pzHUxTZF28u">
            Samtidigt är länderna i regionerna dåligt rustade för att stå
            emot klimatkrisen. Världsbanken räknar med att många städer riskerar
            att vara obeboeliga inom 80 år.
          </p>
          <p xml:id="i-Exgo54Lu92J5aUeQh49YJh">
            Alla länder i regionen har tagit fram klimatplaner utifrån Parisavtalet.
            Samtidigt ser man att de inte agerar i linje med planerna. Iran,
            Egypten och Saudiarabien ligger t.ex. i botten av världens länder
            när det kommer till klimatåtgärder. För att planerna ska vara
            möjliga att följa i ett område med generellt svaga institutioner
            krävs en demokratisering liksom stöd från omvärlden.
          </p>
          <p xml:id="i-Bts2DMtoi4sNCS2fQZLerL">
            Vänsterpartiet vill se ett nytt klimatbistånd som ska användas
            till förebyggande klimatåtgärder som motverkar konsekvenserna
            av den klimatkris vi redan ser. Pengarna kan t.ex. användas för
            omställning till ekologiskt hållbara jordbruk, teknikutveckling
            eller utbyggnad av förnybar energi.
          </p>
          <head type="h1" xml:id="i-XrsShhrM9WMrxADQUo2cHw">
            6 Ojämlikhet
          </head>
          <p xml:id="i-9nJ33zjcbvezSZoK2MvYZf">
            Mellanöstern och Nordafrika är enligt World Inequality Report
            2022 den mest ojämlika regionen i världen. Den rikaste tiondelen
            står för nära 60 procent av inkomsterna. Intäkter är ofta kopplade
            till utvinningen av olja. Väpnade konflikter i bl.a. Syrien, Irak,
            Libyen, Jemen och ockupationen av Palestina har förvärrat och
            fördjupat fattigdomen. Miljontals människor befinner sig i långvariga
            flyktingsituationer.
          </p>
          <p xml:id="i-UihpyNRDmPaqyErbxigDbK">
            En rad globala kriser som överlappar varandra – klimatkrisen,
            effekterna av corona­pandemin, den ekonomiska nedgången och väpnade
            konflikter – har lett till en kombi­nation av katastrofer som
            slår hårdast mot de som redan har det tuffast. Kvinnor, unga,
            migrantarbetare och alla som arbetar inom den informella sektorn
            med låga löner och dåliga anställningsvillkor får bära de största
            bördorna av de pågående kriserna.
          </p>
          <p xml:id="i-UE4yn6Rbvrfp7M4DH2qFWK">
            Svag infrastruktur, svaga institutioner och hög korruption är
            ett hinder för ekonomisk utveckling liksom människors förtroende.
            Det i kombination med hög arbetslöshet gör att många till slut
            lämnar sitt land av ekonomiska skäl. Det bidrar också till frustration
            och spänningar. I Syrien vill t.ex. nio av tio unga lämna landet
            enligt EU:s sändebud.
          </p>
          <p xml:id="i-2DTww4mRSpoP6pnNdHwjvg">
            Stora protester mot höga elpriser, höga matpriser, korruption
            och ojämlikhet i regionen har mötts av våld och repression. Den
            stora ojämlikheten är ett hinder för utveckling och mänsklig säkerhet
            i området.
          </p>
          <head type="h1" xml:id="i-9kfc33pKCWvnekwgcqPWhp">
            7 EU:s relationer till regionen
          </head>
          <p xml:id="i-8GSg6dLGiajfycqUQQ9Kgm">
            EU:s relationer till regionen präglas av dubbelmoral. Medan man
            i högtidstal i Europa talar om mänskliga rättigheter har det i
            praktiken varit de ekonomiska och politiska egenintressena som
            gång på gång vägt tyngst. Ska EU på allvar bli en kraft för fred,
            demokrati och mänskliga rättigheter måste den s.k. grannskapspolitiken
            i grunden förändras.
          </p>
          <head type="h2" xml:id="i-KXYWzVM6qJpscMWE2pPSa6">
            7.1 Medelhavsunionen
          </head>
          <p xml:id="i-5xLWMY7zWvbPwdKAKr7jwX">
            Relationerna till länderna i Nordafrika och Mellanöstern har
            formaliserats genom Medelhavsunionen. Unionen bildades 2008 på
            franskt initiativ med syfte att EU och länder runt Medelhavet
            skulle fördjupa samarbetet om ekonomi och politik. De auktori­tära
            regimerna i Syrien och Marocko välkomnades till detta samarbete
            utan att tydliga krav på demokratiska reformer ställdes. Libyen
            erbjöds observatörsstatus och diktaturen i Egypten fick inneha
            ordförandeposten.
          </p>
          <p xml:id="i-U1Yrv3xF8E6YKMVfAZ5pg2">
            Vänsterpartiet anser att det är viktigt att det finns mötesplatser
            och arenor för dialog som också inkluderar företrädare för diktaturer
            och auktoritära stater, men det förut­sätter att dessa mötesplatser
            fylls med ett politiskt innehåll. Det finns stora behov av att
            i grunden reformera EU:s grannskapspolitik med Nordafrika och
            Mellanöstern.
          </p>
          <p xml:id="i-U3784ERqnGxjFeCue2TQCP">
            Sverige bör verka för att reformera EU:s grannskapspolitik med
            Nordafrika och Mellanöstern för att öka fokus på folkrätt, demokrati
            och mänskliga rättigheter samt att ett sådant reformarbete också
            måste omfatta Medelhavsunionen. Detta bör riksdagen ställa sig
            bakom och ge regeringen till känna.
          </p>
          <head type="h2" xml:id="i-8h6BL9EeDyrK3D9MkB3SwP">
            7.2 Handel och ekonomiskt samarbete
          </head>
          <p xml:id="i-4mFSZRbc7nMW1fZUw9dyzP">
            EU har tecknat omfattande associeringsavtal om politiskt och
            ekonomiskt samarbete med flera auktoritära regimer, bl.a. Marocko
            och Egypten. Men inget land har man haft så omfattande och djupa
            samarbetsavtal med som Israel, trots att landet fortsätter att
            kränka folkrätten och ignorera FN:s resolutioner.
          </p>
          <p xml:id="i-3UVHXxVDNVr9SXVoQtbnSy">
            Vänsterpartiet anser att frågor om handel och ekonomiskt samarbete
            inte kan fri­kopplas från frågor om folkrätt och mänskliga rättigheter.
          </p>
          <p xml:id="i-3HnazMP3DxHSQza47PtctR">
            Sverige bör som medlem av EU verka för att kommande associerings-
            och handels­avtal ska villkoras med respekt för de mänskliga rättigheterna
            och folkrätten. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-AjjVLhRnhinWoK9LdPd9N5">
            7.3 Migrationssamarbete
          </head>
          <p xml:id="i-TS8hPc8UYe1yZY4p8UWeEN">
            Inom migrationspolitiken har EU:s samarbete med länderna i Nordafrika
            varit omfatt­ande sedan en tid tillbaka. Den fria rörligheten
            i EU utvecklas på bekostnad av den fria rörlig­heten i EU:s grannstater.
            Länder i Nordafrika pressas att införa en hårdare politik för
            att bekämpa migration, baserad på den europeiska modellen med
            gränskontroller, krimi­na­lisering, frihetsberövande och utvisning.
            EU:s gränskontroll förläggs på detta sätt på tredjeländers sjöterritorium.
          </p>
          <p xml:id="i-FYy1EnEuCtkSxpUJmhhwnJ">
            Kriget i Syrien har gjort landet till det som allra flest människor
            i världen flyr ifrån. De flesta syriska flyktingarna finns i dag
            i grannländerna Turkiet, Libanon och Jordanien. Efter att EU stängt
            gränsen mellan Turkiet och Grekland, genom det avtal som ingicks
            i mars 2016, har dessa länder fått ta ett allt större ansvar.
            Nu har även de stängt sina gränser eller försvårat för flyktingar
            att ta sig in i länderna. Även EU:s avtal med Libyen ger fruktansvärda
            konsekvenser för människor på flykt. 2022 rapporterade Amnesty
            International om att fler än 82 000 människor stoppats till havs
            och återförts till Libyen sedan avtalet undertecknades. Detta
            trots att det är väl dokumenterat hur flyktingar i Libyen utsätts
            för tortyr och brutala övergrepp.
          </p>
          <p xml:id="i-DX7V4Bvtp9RajJwAbJQ9pn">
            Vänsterpartiet är mycket kritiskt till den migrationspolitik
            EU driver. Vi menar att EU bör ta ett mycket större ansvar för
            människor på flykt, och den politik som leder till kränkningar
            av migranters rättigheter måste upphöra. Att den borgerliga regeringen
            med stöd av Sverigedemokraterna har lagt om den svenska utvecklingspolitiken
            och bl.a. satt upp migrationspolitiska villkor är helt i strid
            med den internationella bistånds­effek­tivi­tets­agendan.
          </p>
          <p xml:id="i-YTnLyabs4hoYTMMhWtLSux">
            Sverige bör agera i EU för att unionens migrationssamarbete med
            länderna i Nordafrika och Mellanöstern ska ske med Genèvekonventionen
            och de mänskliga rättigheterna som grund. Detta bör riksdagen
            ställa sig bakom och ge regeringen till känna.
          </p>
          <head type="h1" xml:id="i-8V8yDTAPSZemoEuBmEVHzM">
            8 Sveriges relationer till regionen
          </head>
          <p xml:id="i-BBLXW9rPoMz5DQ2cL5GDSX">
            Sveriges roll i världen har förändrats. Den borgerliga regeringen
            med stöd av Sverige­demokraterna har gett vika för Turkiets påtryckningar
            och sätter ett svenskt medlem­skap i Nato före demokrati och rättsstatens
            principer. Sverige är en viktig aktör både vad gäller utvecklingssamarbete
            och humanitärt stöd i regionen. Det är ett arbete som behöver
            fortsätta och utvecklas i linje med Agenda 2030. Tyvärr har den
            borgerliga regeringen med stöd av Sverigedemokraterna beslutat
            att drastiskt skära ner svenskt bistånd. Man har frångått det
            etablerade enprocentsmålet och bryter dessutom mot biståndets
            centrala principer om bl.a. rättighetsperspektiv och ägarskap.
            För Palestinas del handlar det t.ex. om en halvering av biståndet.
            Det är minst sagt oansvarigt.
          </p>
          <p xml:id="i-FhYwLWNdwaFk9ydhx5iq4V">
            Dessutom har återkommande koranbränningar, baserade på hat mot
            muslimer, fått muslimska länder att reagera starkt.
          </p>
          <p xml:id="i-47YpXVvgiNPycxxDTaQ1cu">
            Sveriges röst i Mellanöstern och Nordafrika är allt annat än
            konsekvent. Exemplen är många där svenska egenintressen gått före
            engagemanget för mänskliga rättigheter. Vänsterpartiet vill att
            Sverige ska vara en konsekvent röst för frihet och mänskliga rättigheter
            i Nordafrika och Mellanöstern oavsett var, av vem eller med vilka
            motiv de mänskliga rättigheterna kränks. Agenda 2030 bör vara
            vägledande i våra relationer med länderna i regionen. Vänsterpartiets
            syn på Agenda 2030 och den svenska utvecklings­politiken i stort
            utvecklas i motionen En svensk utvecklingspolitik för rättvisa,
            jäm­ställd­het och hållbar utveckling (2023/24:V330).
          </p>
          <head type="h2" xml:id="i-2dPYdppRM5Gy5wBKq919fE">
            8.1 Vapenexport
          </head>
          <p xml:id="i-3dGuvDTLNPn1msYErYVjC8">
            Det kanske tydligaste exemplet på dubbelmoralen i Sveriges relationer
            till Nordafrika och Mellanöstern är den omfattande svenska vapenexporten
            till regionen. I Jemen pågår den just nu största humanitära krisen
            i världen, till följd av den saudiledda koalitionens bombningar.
            Omkring 4,5 miljoner människor har drivits på flykt och 73 procent
            av befolkningen behöver enligt UNHCR nödhjälp för att överleva.
            Sverige har bidragit med humanitärt bistånd till det krigshärjade
            landet samtidigt som man exporterar vapen till stater som deltar
            i den saudiledda koalition som bombar landet, begår krigsbrott
            och dödar civila.
          </p>
          <p xml:id="i-KU57EGq3rLGGkTaYchcnYB">
            Flera av regionens mest auktoritära regimer har varit några av
            de absolut största köparna av svensk krigsmateriel. Bland mottagarna
            av exporten 2022 finns flera av de stridande parterna med, nämligen
            Förenade Arabemiraten, Saudiarabien, Jordanien och Kuwait. Enbart
            under 2022 gäller det export av krigsmateriel till ett värde av
            7,5 miljoner kronor. Sedan kriget startade har Sverige exporterat
            krigsmateriel till ett värde av 13,8 miljarder kronor.
          </p>
          <p xml:id="i-EabarpUQYvoFHNpXfArrzZ">
            Vänsterpartiet har motsatt sig denna export. Vi vill att den
            svenska vapenexporten till diktaturer och länder som begår grova
            och omfattande brott mot de mänskliga rättigheterna ska upphöra.
          </p>
          <p xml:id="i-7jHGr72Q3wTtBCZhzSPpzk">
            All vapenexport till de länder som deltar militärt i kriget i
            Jemen, följdleveranser inkluderat, bör upphöra omgående. Detta
            bör riksdagen ställa sig bakom och ge regeringen till känna.
          </p>
          <p xml:id="i-7tAnEPbtjohJjUHXm5N7aZ">
            Läs mer om vår syn på vapenexport i motion (2022/23:2384) med
            anledning av skr. 2022/23:114 Strategisk exportkontroll 2022 –
            krigsmateriel och produkter med dubbla användningsområden.
          </p>
          <head type="h2" xml:id="i-FAHtC4WokYMoShpfv6oAti">
            8.2 Handel och ekonomiskt samarbete
          </head>
          <p xml:id="i-A1BPHfbJakp9sYk3g4fSx8">
            Samtidigt som de auktoritära regimerna i Syrien, Egypten och
            Jemen med våld försökt slå ned folkliga revolter har svenska myndigheter
            med resurser från den svenska stats­kassan understött handel med,
            och omfattande investeringar i, dessa regimer. Både via Exportkreditnämnden
            (EKN) och andra statliga institutioner. Swedfund, ett svenskt
            statligt riskkapitalbolag för investeringar i fattiga länder,
            har investerat i Irak och Egypten. Exportrådet har bedrivit verksamhet
            i Irak, Egypten och Tunisien.
          </p>
          <p xml:id="i-5F5VZ54gidFKQE8KE4YRGg">
            Vänsterpartiet är inte emot att handel bedrivs med diktaturer,
            tvärtom finns det exempel på hur handelsblockader slagit hårt
            mot civilbefolkningen. Men vi anser att det är centralt att det
            finns tydliga kriterier för den exportfrämjande verksamheten så
            att handel och investeringar inte bidrar till kränkningar av mänskliga
            rättigheter eller stärker auktoritära regimer.
          </p>
          <p xml:id="i-HP89RYDeoayY6vNNru8dVn">
            Regeringen bör få i uppdrag att skärpa kriterierna när det gäller
            mänskliga rättig­heter för svenskt exportfrämjande. Detta bör
            riksdagen ställa sig bakom och ge regeringen till känna.
          </p>
          <head type="h2" xml:id="i-Tt7Wa5M1m8TNh5f8chR1wg">
            8.3 Nedrustning
          </head>
          <p xml:id="i-4sVWxaDibH6KroaGTMMbyj">
            I ett läge då det sker en militär upprustning i Nordafrika och
            Mellanöstern och spänn­ing­arna ökar mellan och inom länder finns
            det ett stort behov av länder som kan driva på för nedrustning
            och avspänning. Nedmonteringen av det iranska kärnenergi­program­met
            är ett välkommet steg mot nedrustning. Ytterligare ett viktigt
            initiativ skulle vara att agera för att få till stånd en zon fri
            från massförstörelsevapen i Mellanöstern. Det skulle leda till
            deskalering i regionen. Stora områden i världen som Latinamerika,
            Central­asien, Sydostasien, Oceanien och Afrika är redan kärnvapenfria
            zoner. I dag vet vi att Israel har kärnvapen och att Nato placerat
            kärnvapenstridsspetsar i Turkiet.
          </p>
          <p xml:id="i-3bDzU82yhpVjk76ZhoAWGX">
            Sverige bör som enskilt land såväl som medlem i EU och FN agera
            för att få till stånd en zon fri från massförstörelsevapen i Mellanöstern.
            Detta bör riksdagen ställa sig bakom och ge regeringen till känna.
          </p>
          <head type="h1" xml:id="i-9C1JC5aNPhNTfWCT1tUFUM">
            9 Nordafrika
          </head>
          <head type="h2" xml:id="i-LB7qm1NYpvAjuShTv6YrQy">
            9.1 Algeriet
          </head>
          <p xml:id="i-4rxR6W8pFcCV9A9G1R8iNV">
            Algeriet är Afrikas till ytan största land. Stommen i landets
            ekonomi består av fossil energiutvinning. Algeriet var ett av
            de första länder i vilket protester bröt ut under den arabiska
            våren. Redan i slutet av december 2010 startade de första protesterna.
            Men till skillnad från många andra länder i regionen blev aldrig
            protesterna lika omfattande. Det finns flera förklaringar till
            det. Landets regering bemötte protesterna med både reformer –
            bl.a. genom att häva landets 19 år långa undantagstillstånd och
            reformera landets vallag – och med viss repression. Ytterligare
            en central förklaring till att protesterna aldrig fick samma omfattning
            i Algeriet är landets moderna historia. 1991 vann islamistiska
            räddningsfronten FIS första omgången i landets parlamentsval.
            Regimen svarade med att ställa in den andra omgången av valet
            och att förbjuda FIS, med ett tydligt stöd från bl.a. EU och USA.
            Regimens agerande ledde till ett blodigt inbördes­krig som under
            1990-talet krävde mer än 150 000 liv. Detta inbördeskrig är fortfarande
            ett öppet sår i Algeriet, och rädslan för ett nytt inbördeskrig
            dämpade sannolikt protesterna.
          </p>
          <p xml:id="i-44zpS5dD5LtX53cGGyLMxb">
            Genom sitt stöd till att parlamentsvalen aldrig genomfördes i
            Algeriet 1991 har omvärlden ett ansvar för det blodiga inbördeskriget.
            Detta borde vara en lärdom när EU nu förhåller sig till val i
            andra delar av regionen. Ska EU vara en kraft för demokrati och
            fred behöver man stödja civilt styre och demokratiska val oavsett
            vem som vinner valen.
          </p>
          <p xml:id="i-TPccapfGyE8CfBenJ4Xb2y">
            I samband med att den tidigare presidenten Abdelaziz Bouteflika
            den 16 februari 2019 gick ut med att han efter 20 år vid makten
            kandiderade för en femte omgång som president utbröt stora protester,
            kallade Hirakrörelsen, i Algeriet. Bouteflika tvingades avgå,
            men i stället utökade militären sin makt över landets institutioner.
            I parlaments­valet i juni 2021 låg valdeltagandet på bara 23 procent.
          </p>
          <p xml:id="i-YNEtjvgLEjcohrXaaq3xgZ">
            Relationerna mellan Algeriet och Marocko har länge varit ansträngda
            och under 2021 klipptes banden helt. Bakgrunden var dels en spionaffär,
            dels upprättandet av formella relationer mellan Marocko och Israel
            i utbyte mot ett amerikanskt erkännande av Marockos kontroll över
            Västsahara och ett marockanskt stöd för självstyre i den algeriska
            regionen Kabylien. De ökade spänningarna hotar den regionala stabiliteten
            och riskerar att leda till en militär kapprustning, vilket skulle
            kunna få förödande konsekvenser.
          </p>
          <p xml:id="i-YHfWRyrJF7QCV77ebBcR6S">
            Algeriet har sedan millennieskiftet utvecklats till en av de
            viktigaste politiska och ekonomiska aktörerna i regionen och i
            Afrikanska unionen. Samtidigt finns stora brister i landets demokratiska
            utveckling och när det gäller respekten för mänskliga rättigheter,
            i synnerhet kvinnors och hbtqi‑personers rättigheter. Sedan 2021
            har algeriska myndig­heter använt sig av anklagelser om terrorism
            för att åtala aktivister, människorätts­försvarare och journalister
            i summariska rättegångar. I november 2022 hölls massrätte­gångar
            där 54 människor dömdes till döden för olika anklagelser bl.a.
            relaterade till de omfattande bränderna sommaren 2022.
          </p>
          <head type="h2" xml:id="i-AzABJjUafWiTL3WBFuqC4u">
            9.2 Egypten
          </head>
          <p xml:id="i-Faff5Rwsz5C5D9zSoVLsui">
            Den 25 januari 2011 bröt omfattande folkliga protester ut mot
            Hosni Mubaraks regim i Egypten. Protesterna spred sig snabbt över
            landet och resulterade i att Mubarak tvingades avgå den 11 februari
            samma år. Protesterna var ett uttryck för ett brett folkligt missnöje
            med regimens auktoritära styre, den stagnerade ekonomin, arbetslösheten
            och de allt svårare levnadsförhållandena för många egyptier. Egyptens
            arbetarrörelse, studenter och liberala krafter spelade en central
            roll i upproret. Även den egyptiska kvinnorörelsen hade en framträdande
            roll.
          </p>
          <p xml:id="i-XD9ih2bX2xTt2iGVMKT7AB">
            Efter Mubaraks fall tog militären de facto makten och genomförde
            redan i mars 2011 en folkomröstning om en ny konstitution med
            stöd av bl.a. Muslimska brödraskapet. De krafter som lett revolten
            tidigare under året motsatte sig den nya konstitutionen.
          </p>
          <p xml:id="i-Y6aaWjkuCobWV5HhV6nNhc">
            I november 2011 genomfördes parlamentsval och i juni 2012 vann
            Muslimska brödra­skapets Mohammed Mursi presidentvalet. Under
            våren 2013 växte protesterna mot Mursis styre och i juni hade
            protesterna nått samma nivåer som de mot Mubarak. Den 3 juli 2013
            genomförde militären en kupp under ledning av Mursis arméchef
            Abd al‑Fattah al-Sisi. Militären, under ledning av Sisi, tog över
            makten i landet. De protester som följde avsättandet av Mursi
            slogs ned med våld och resten av 2013 blev blodigt. Under årets
            sista halva beräknas över 3 000 egyptier ha dödats och upp till
            19 000 ha gripits. Människorättsorganisationer rapporterade om
            svåra förhållanden i överfulla fängelser och omfattande övergrepp
            av polis och militär mot fångar.
          </p>
          <p xml:id="i-Ar8MDQiY2HRTHo2M374Kws">
            Sisis styre har karaktäriserats av förtryck av oliktänkande och
            stora inskränkningar i grundläggande fri- och rättigheter. Yttrandefriheten
            och civilsamhällets utrymme är starkt begränsat. Kvinnors och
            hbtqi‑personers rättigheter är kraftigt inskränkta. Kvinnor diskrimineras
            både genom lagen och i vardagen. Skyddet mot sexuellt och könsrelaterat
            våld är svagt. Hbtqi‑personer riskerar fängelse p.g.a. sin läggning
            eller könsidentitet. Religiösa minoriteter som kristna kopter,
            shiamuslimer och baha’ier diskrimineras och får inte tillräckligt
            skydd mot de våldsamma attacker som är vanligt förekommande. Fackliga
            rättigheter är begränsade och fackföreningar som inte är anslutna
            till den statliga fackföreningen erkänns inte. Enligt kritiker
            är Egypten i dag lika auktoritärt som under Mubaraks tid. Brödraskapet
            har klassats som terror­orga­nisa­tion och drivits under jorden.
            En stor del av de sekulära krafter som låg bakom revolu­tionen
            2011 har tystats. Flera anhängare av Muslimska brödraskapet har
            dömts till långa fängelsestraff, några av dem, däribland Mursi,
            dömdes till döden. Mursis dödsstraff har nu omvandlats till fängelsestraff.
            I takt med att brödraskapet har krossats har väpnade islamistgrupper
            växt sig starkare och trappat upp sina attacker, främst på Sinaihalvön.
          </p>
          <p xml:id="i-J9k42jxHKLysUQV19KvyW8">
            Det hopp som fanns efter revolutionen 2011 har slagits i spillror.
            Omvärlden har ett stort ansvar. Egypten har blivit en bricka i
            ett betydligt större spel där grannländer och stormakter satt
            sina intressen före det egyptiska folkets bästa. Av andra länder
            i regio­nen kan vi lära att inskränkningar i det politiska livet,
            exempelvis genom begränsad religions­frihet, inte kan leda rätt.
            Behovet av en demokratiseringsprocess och en ökande respekt för
            mänskliga rättigheter är omfattande. I en sådan process är det
            viktigt att landets arbetar- och kvinnorörelser får framträdande
            roller.
          </p>
          <p xml:id="i-5tCVscVTyS9dkJaUc4vwkZ">
            Sverige ska som enskilt land såväl som medlem i EU och FN verka
            för en demokra­tisk utveckling i Egypten, att alla politiska fångar
            släpps och att det civila samhället respekteras. Detta bör riksdagen
            ställa sig bakom och ge regeringen till känna.
          </p>
          <p xml:id="i-UQAnR2zezD3fhkWnwfTsHE">
            Egypten drabbas hårt av klimatkrisen. Enligt FN:s beräkningar
            kan landet komma att bli utan vatten 2025. Det har lett till ökade
            spänningar till grannländerna, bl.a. genom det s.k. vattenkriget
            mot Etiopien om den kontroversiella Renässansdammen (Great Ethiopian
            Renaissance Dam, GERD). Nilen är en av de mest hotade floderna
            i världen.
          </p>
          <p xml:id="i-WoVBsJFEaQdh1d37KZf1YU">
            Sverige bör i EU och FN samt i dialog med AU stödja förhandlingar
            med mål­sätt­ningen att uppnå långsiktiga och hållbara villkor
            kring användandet av GERD. Detta bör riksdagen ställa sig bakom
            och ge regeringen till känna.
          </p>
          <p xml:id="i-QT82Vpnk1sS555hHaGbE69">
            Läs mer om GERD i vår motion Afrikas horn (2020/21:1304).
          </p>
          <head type="h2" xml:id="i-BiderAgDGWxiCZELtqWHRj">
            9.3 Marocko och Västsahara
          </head>
          <p xml:id="i-24bBVmWJfLraDMVvnFkn2M">
            Marocko beskrivs som en parlamentarisk demokrati, men det är
            en sanning med modifikation. I själva verket har landets kung
            mycket omfattande beslutande‑ och maktbefogenheter över regering,
            parlament och övriga institutioner. Yttrande‑ och pressfriheten
            har betydande begränsningar. Marocko rankades på plats 135 av
            180 länder i Reportrar utan gränsers pressfrihetsindex för 2018.
            Människor som protesterar för bättre levnadsvillkor förföljs och
            fängslas. Journalister som rapporterar om allvarliga missförhållanden
            grips och anklagas systematiskt för att skada landet. Det finns
            tre röda linjer i Marocko som inte får överträdas. Kritik av monarkin,
            islam, och Marockos territoriella integritet och dess anspråk
            på Västsahara är straffbelagt. Ett exempel på detta är den marockanska
            människorättsaktivisten Saida Alami som 2022 dömdes till fängelse
            för att ha agerat på sociala medier.
          </p>
          <p xml:id="i-6oALjoLiij5GKKuT4m8HCQ">
            Tortyr och fysiska övergrepp är förbjudet men förekommer ofta
            enligt Amnesty International och är särskilt vanligt gentemot
            västsaharier. Förhållandena i fängelserna är fruktansvärda. Även
            om läs- och skrivkunnigheten har ökat kan en tredjedel av den
            vuxna befolkningen inte läsa och skriva. Mycket återstår att göra
            när det gäller jäm­ställd­het. Konstitutionen från 2011 stadgar
            att kvinnor och män åtnjuter lika rättig­heter i civila, politiska,
            ekonomiska, kulturella avseenden och i miljöfrågor. Det finns
            dock diskriminerande lagstiftning vad avser arvsrätt, och kvinnor
            är underrepresenterade i politiken och i arbetslivet. Andelen
            kvinnor som inte kan läsa och skriva är dubbelt så hög som för
            män. Antalet äktenskap med minderåriga förblir högt. En lag mot
            kvinno­våld antogs 2018 men efterlevs inte. Homosexuella handlingar
            är förbjudna enligt lag.
          </p>
          <p xml:id="i-Q2REK6qfX8tdxhfVFPv2fm">
            Det senaste decenniet har en rad protester lett till massarresteringar
            och rättsosäkra, politiska domar. Mordet på fiskhandlaren Mohcine
            Fikri 2016, som krossades till döds i en sopbil efter att polisen
            konfiskerat hans varor, ledde till omfattande protester. Den s.k.
            Hirak Rif-rörelsen krävde bättre levnadsvillkor och ett slut på
            korruption och polis­våld. Sedan dess har ett tusental människor
            gripits och drygt 500 fängelsedomar avkunnats mot både aktivister
            och journalister som rapporterat om protesterna. Många har dömts
            till mycket långa fängelsestraff efter erkännanden som framtvingats
            under tortyr.
          </p>
          <p xml:id="i-K4qSuJXNE4yBtiQjr6MKzv">
            I december 2022 uppdagades att minst fyra personer med kopplingar
            till EU-parla­mentet, bland dem den grekiska vice ordföranden
            i parlamentet Eva Kaili, samt den f.d. italienske före EU-parlamentarikern
            Pier Antoni Panzeri, tagit emot mutor i form av stora penningsummor
            för att tala väl om Qatar och Marocko. Något som mycket väl kan
            ha påverkat exempelvis handelsavtalet mellan Marocko och EU. Det
            är viktigt att hela mutskandalen utreds och att alla kort läggs
            på bordet.
          </p>
          <p xml:id="i-XXjvnewQb992Pq85pKnJTL">
            EU betalar sedan flera år stora belopp till Marocko för att dess
            myndigheter ska stoppa migranter på väg till EU via Spanien. Detta
            har flera gånger utnyttjats av Marocko när EU varit på väg att
            fatta beslut i strid mot landets intressen. Den 24 juni 2022 försökte
            ca 2 000 afrikanska migranter ta sig över stängslet vid gränsen
            mellan Marocko och den spanska enklaven Melilla på den afrikanska
            kontinenten. Mellan 23 och 37 migranter ska ha dött enligt Amnesty
            Internationals rapport Melilla – never again.
          </p>
          <p xml:id="i-9WFWKZ3vY6bFSY98VcjgHn">
            Marocko ockuperar Västsahara sedan 1975. Det är en ockupation
            som strider mot internationell rätt och som FN har antagit flera
            tydliga resolutioner mot. Ockupationen har även dömts som illegal
            av den internationella domstolen i Haag. 1991 slöts ett avtal
            om ett vapenstillestånd, och parterna kom överens om att hålla
            en folkomröstning om Västsaharas självständighet övervakad av
            den FN-ledda styrkan Minurso. Marocko har dock gjort sitt yttersta
            för att sabotera och förhala processen. En stor del av befolkningen
            lever sedan årtionden i flyktingläger i Algeriet under mycket
            knappa förhållanden.
          </p>
          <p xml:id="i-5DWSmRMcM4H93QrgA1Bdfn">
            Situationen har förändrats dramatiskt de senaste åren. Nu är
            en fredlig lösning på den snart halvsekellånga konflikten ännu
            längre bort, i och med att vapenvilan är bruten. Vapenvilan kom
            till stånd efter att parterna kommit överens om att hålla en folkomröst­ning
            om Västsaharas självständighet för nästan 30 år sedan, men bröts
            i november 2020 i samband med marockanska militära operationer
            i buffertzonen mellan territorierna. Fortfarande har ingen folkomröstning
            ägt rum. Sverige och EU måste öka trycket för att folkomröstningen
            snarast ska komma till stånd. Västsaharier utsätts dagligen för
            hot, våld och fängslanden i den ockuperade delen av landet. Situationen
            i det ockuperade Västsahara liknar i praktiken ett undantagstillstånd.
            Marocko har total kontroll över området och försvårar för journalister,
            observatörer och civilsamhällesorganisationer att överhuvudtaget
            släppas in i landet. Det är hög tid att omvärlden agerar med kraft
            för att skydda den västsahariska befolkningen.
          </p>
          <p xml:id="i-QNEWYyRSV1tnNygW8zc7iD">
            Regeringen bör verka för att EU kräver att den utlovade folkomröstningen
            om Väst­saharas självständighet hålls. Detta bör riksdagen ställa
            sig bakom och ge regeringen till känna.
          </p>
          <p xml:id="i-S4syrpzDkmmkvpaXpNeH6U">
            Pristagaren av Right Livelihood Award 2019, Aminatou Haidar,
            har återkommande utsatts för trakasserier och förföljelse. Aminatou
            är långt ifrån ensam. Marocko utsätter ständigt den västsahariska
            civilbefolkningen för systematiska trakasserier, hot och förföljelse.
            Något som kan pågå utan att FN‑styrkan Minurso kan ingripa, eftersom
            de saknar mandat att övervaka de mänskliga rättigheterna. Marocko
            angriper fredliga demonstrationer och aktivister. Ett känt fall
            som bl.a. uppmärksammats av Amnesty International är domen mot
            de 24 västsaharier som arresterades i samband med protesterna
            i Gdim Izik 2010. De häktade dömdes till oerhört hårda straff
            i en militär domstol efter erkännanden som framtvingats under
            tortyr. I november 2020 sattes den ledande människorättsförsvararen
            Sultana Khaya tillsammans med flera kvinnor i hennes familj i
            husarrest, utan att myndigheterna väckt åtal. Under husarresten
            utsattes de vid upprepade tillfällen för tortyr, misshandel och
            våldtäkt, enligt direktiv från den marockanska regeringen. Hemmet
            har vandaliserats och mobiler, datorer, pass och pengar beslagtagits.
            Familjen har varit utan el och rinnande vatten, och deras hälsa
            har försämrats avsevärt till följd av illaluktande och giftiga
            substanser som har hällts i och runt huset samt i familjens vattentank.
            Husarresten bröts efter 18 månader i samband med att Sultana den
            1 juni 2022 lyckades fly till Spanien.
          </p>
          <p xml:id="i-Ka7NaYS44cuy9PJdqceUsi">
            Västsahara är rikt på naturtillgångar i form av fisk och fosfat
            – något som inte kommer det befriade Västsahara eller de västsahariska
            flyktingarna till del. 70 procent av världens fosfattillgångar
            beräknas finnas just i Västsahara och Marocko. Trots att inget
            land erkänner Marockos rätt till Västsahara, förutom USA sedan
            slutet av 2020, har Marocko relativt fritt kunnat utnyttja Västsaharas
            naturresurser. Ekonomiska intressen och handelsförbindelser är
            anledningar bakom Frankrikes och Spaniens starka relationer med
            Marocko, som gör dem ovilliga att kritisera landet.
          </p>
          <p xml:id="i-LwbaiqmGHWF9D8SKypLLQD">
            Enligt folkrätten tillhör landets naturresurser det västsahariska
            folket, och deras samtycke krävs för att andra aktörer ska få
            bruka dem. Trots detta har EU:s ministerråd röstat för att ingå
            ett avtal med Marocko som innebär förändringar i nuvarande associerings-
            och handelsavtal för att utvidga Marockos tullförmåner till produkter
            från det ockuperade Västsahara. I praktiken har avtalen i högre
            grad sedan länge indirekt avsett Västsahara, men detta var första
            gången ministerrådet uttryckligen ville inkludera ockuperade områden.
          </p>
          <p xml:id="i-QPpFDDrx3QVRCdUn361QzC">
            Den västsahariska befrielserörelsen Polisario Front tog 2019
            ministerrådet till EU‑domstolen för att ogiltigförklara avtalet
            samt fiskeriavtalet. I september 2021 meddelade domstolen att
            båda avtalen ogiltigförklarats då de strider mot folkrätten och
            EU‑lag. Vidare fastslås att EU i avtalet försökt ersätta kravet
            på samtycke från det väst­sahariska folket med att avtalet skulle
            gynna befolkningen, vilket står i strid med folkrätten. Enligt
            domstolen står denna inställning i strid med internationell rätt.
            EU:s ministerråd överklagade domen och det var endast Sverige
            som röstade mot överklagan, detta trots att det inte råder någon
            tvekan om att ministerrådet inte har rätt att ingå avtal med Marocko
            som avser Västsahara, såvida inte västsaharierna deltagit i avtals­förhand­lingarna.
            Detta har EU-domstolen klargjort ett flertal gånger.
          </p>
          <p xml:id="i-AnouxMCTCVdvtv8Zi8D7NK">
            Naturtillgångarna är själva grundorsaken till Marockos illegala
            ockupation av Västsahara. En del i att vapenvilan bröts var även
            den väg Marocko byggde för att transportera råvaror ut från Västsahara.
            Det är genom de stora inkomsterna från fosfat, ett rikt fiske
            och andra västsahariska tillgångar som Marocko kan finansiera
            sin ockupation och fortsätta sitt systematiska förtryck av den
            västsahariska befolkningen. Vänsterpartiet menar att den svenska
            regeringen ska verka för att EU säkerställer att handelsavtal
            och fiskeavtal mellan EU och Marocko, i enlighet med EU-domstolens
            beslut, inte innefattar Västsaharas territorium så länge som Västsaharas
            folk, via deras legitima representant Polisario, inte har gett
            sitt samtycke. Vi menar också att Sverige ska verka inom EU för
            att utarbeta riktlinjer för företag och investerare i syfte att
            förhindra investeringar på ockuperad mark så länge det inte sker
            efter godkännande av Polisario. Detta lyfter vi också i vår motion
            Handelspolitik (2023/24:V291).
          </p>
          <p xml:id="i-XE9xdRmF3CqRNiBZoEWcSN">
            Marocko har fått beröm internationellt för sin storsatsning på
            sol- och vindkraft. Det som de flesta däremot inte vet är att
            en del av dessa vindkrafts- och solenergi­anlägg­ningar är förlagda
            till det ockuperade Västsahara. 2030 beräknas 50 procent av Marockos
            vindkraft att komma från Västsahara. Den marockanska sol- och
            vindenergin längs Västsaharas atlantkust används främst till fosfatanläggningen
            Bou Craa, fiskeindustrin, sandindustrin och de enorma växthusodlingarna.
            Allt detta har ockupationsmakten Marocko kontroll över.
          </p>
          <p xml:id="i-TNtrJedNqCW3S3WhPzZGt6">
            FN:s klimatkonvention UNFCC har tillåtit Marocko att inkludera
            västsaharisk energiinfrastruktur i sin rapportering kring hur
            långt man nått för att uppfylla klimat­målen i Parisavtalet. Det
            betyder alltså att FN prisar projekt som i stället skulle fördömas.
            De utländska bolag som är involverade i energiprojekten borde
            ställas till svars. De bidrar till att vidmakthålla Marockos ockupation.
            Marockos gröna energi göder och befäster ockupationen av Västsahara
            och stölden av Västsaharas råvaror.
          </p>
          <p xml:id="i-CX6ztcBiy1awQtCuhVwh42">
            Den 5 december 2012 beslutade riksdagen att Sverige snarast bör
            erkänna den Sahariska arabiska demokratiska republiken (Västsahara)
            som en fri och självständig stat. Riksdagen beslutade också att
            Sverige bör verka för detta inom EU. Trots riks­dagens beslut
            väntar vi fortfarande på att regeringen ska verkställa beslutet.
            Vänster­partiet är starkt kritiskt till att detta ännu inte är
            gjort.
          </p>
          <p xml:id="i-YEih5LZeehxBrH9CJvVWxX">
            I samband med riksdagens beslut om erkännande gjordes också en
            rad andra viktiga ställningstaganden rörande Västsahara. Riksdagen
            slog fast att Sveriges hållning ska utgå ”från folkrätten och
            rätten till självbestämmande för det västsahariska folket”, att
            FN-styrkan Minursos mandat bör utvidgas till att också innefatta
            övervakning av situationen gällande de mänskliga rättigheterna
            och att ett eventuellt förnyat fiskeavtal med Marocko måste vara
            förenligt med folkrätten. Vänsterpartiets syn på Sveriges politik
            för Västsahara utvecklas i motion Västsahara (2017/18:534).
          </p>
          <head type="h1" xml:id="i-6PYNJwjt5QK2YhUhz1UeDZ">
            10 Mellanöstern
          </head>
          <head type="h2" xml:id="i-UKcPGHkW9LfhULquVoZ43b">
            10.1 Bahrain
          </head>
          <p xml:id="i-NEb26n58xCJboe4DYrq11T">
            Bahrain är ett litet land med ett auktoritärt styre. Omkring
            hälften av befolkningen utgörs av utländska migrantarbetare som
            saknar medborgarskap. På grund av kafala­systemet är därmed en
            stor andel av befolkningen i praktiken skyddslös.
          </p>
          <p xml:id="i-UaHXeVHgKQkuX2EnYDKvjn">
            I februari 2011 utbröt folkliga protester i Bahrain med krav
            på större frihet, social rättvisa och politiska och konstitutionella
            reformer. Regeringen svarade hårt och skoningslöst med våld och
            övergrepp. Trots det fortsatte protesterna med krav på en ny konstitution,
            en demokratiskt vald regering, en mer rättvis fördelning av landets
            tillgångar och frigivning av alla politiska fångar. Mycket tyder
            på att protesterna och de krav som restes hade ett brett folkligt
            stöd från folkrörelser och fackliga organisationer, från både
            sunni- och shiamuslimer och från män och kvinnor i Bahrain.
          </p>
          <p xml:id="i-9z8adu25fBTCm5HNUY75du">
            Demonstrationerna växte sig allt starkare under våren. Bahrains
            grannland Saudi­arabien sände då in stridsvagnar och Bahrains
            kung införde undantagstillstånd och gav de väpnade styrkorna tillstånd
            att använda de åtgärder som krävdes för att stoppa upproret. Följden
            blev många dödade och skadade.
          </p>
          <p xml:id="i-FZBv2CmU2cg7fVpSG3jkfQ">
            Kränkningarna av mänskliga rättigheter och den hårda repressionen
            mot oliktänk­ande har fortsatt och ökat sedan 2011. Regeringen
            har bl.a. stramat åt yttrande-, demonstrations- och föreningsfriheten
            ytterligare. Flera människorättsförsvarare har gripits och åtalats.
            Andra oppositionella har förbjudits att resa utomlands. Oppositions­partier
            har förbjudits och den enda oberoende nyhetsstationen har stängts
            ner. Nya lagar har krympt utrymmet för politiskt deltagande. Amnesty
            International vittnar om att ledarna för de fredliga protesterna
            under 2011 fortfarande hålls fängslade och utsätts för tortyr
            och nekas livsnödvändig vård. Diskrimineringen av kvinnor är omfattande,
            både genom lagstiftning och i samhällslivet. Migrantarbetare och
            hbtqi‑personer möter också omfattande diskriminering.
          </p>
          <p xml:id="i-SoYFfvmYicNhfBaxwEt6hs">
            Medan utvecklingen i länder som Syrien och Libyen fått stor uppmärksamhet
            i Sverige och övriga EU har regimens grova och omfattande övergrepp
            i Bahrain mötts med tystnad. Vänsterpartiet anser att Sveriges
            vapenexport till diktaturer ska upphöra.
          </p>
          <p xml:id="i-LBh2NmQiqW5WQAjcY3Ljub">
            Sverige bör i EU såväl som i FN verka för ett vapenembargo mot
            Bahrain. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-MzNatdHtUTeYrcykEpgYme">
            10.2 Irak
          </head>
          <p xml:id="i-MMCkDtgkxbeYG94daZyCNe">
            Iraks moderna historia har kantats av diktatur, konflikt och
            oroligheter. Saddam Husseins tyranni, kriget med Iran, invasionen
            av Kuwait (med det efterföljande första Gulfkriget) satte sin
            prägel på landet under 1980- och 90-talen. Efter attackerna i
            USA den 11 september 2001 invaderade amerikanska trupper landet
            i strid med folkrätten. Efter den USA-ledda invasionen vidtog
            en brutal ockupation av Irak. Bombningar med civila dödsoffer,
            systematisk tortyr, mord och våldtäkter blev näst intill dagliga
            inslag. De numera ökända bilderna från Abu Ghraibfängelset, som
            visar amerikanska soldater som förnedrar och torterar irakiska
            interner, är en påminnelse om ockupationens grymhet.
          </p>
          <p xml:id="i-TQ5z1om35F1upprXx8KF3g">
            I år är det 20 år sedan landets forne diktator Saddam Hussein
            störtades. Dessvärre har landet sedan dess präglats av ockupation,
            instabilitet och konflikt. Fortfarande är Irak ett land som präglas
            av USA:s ockupation, även om den nu är formellt avslutad. Institutionerna
            är svaga och tilltron till regeringen är svag. Tortyr är fortfarande
            vanligt förekommande och möjligheten att arbeta fackligt ytterst
            begränsad. Våldet är fort­farande utbrett och drabbar hela det
            irakiska samhället. Kristna och hbtqi‑personer är två grupper
            som drabbats hårt av våld och attacker de senaste åren. Det blodiga
            inbördes­kriget i Syrien i landet har också bidragit till en försämring
            av säkerhetsläget i Irak. Som en effekt av den amerikanskledda
            invasionen 2003 fick Daesh/IS fäste i landet och terrorsektens
            brutala våld har präglat landet under lång tid.
          </p>
          <p xml:id="i-N6MzSDpLb2iS8eQ3Ystw2u">
            Folkliga och fredliga protester som grundar sig i ett starkt
            folkligt missnöje med landets politiska system och den utbredda
            fattigdomen har delvis mötts av löften om reformer – reformer
            som inte infriats. Men också av våld. I parlamentsvalet som hölls
            i oktober 2021 var valdeltagandet rekordlågt.
          </p>
          <p xml:id="i-VnzcHpyPontc1LaQFo3zHL">
            Sverige ska som enskilt land såväl som medlem i EU och FN verka
            för att Iraks regering genomför nödvändiga reformer och säkerställer
            säkerheten för oppositionen. Detta bör riksdagen ställa sig bakom
            och ge regeringen till känna.
          </p>
          <p xml:id="i-MvTzQ4xUn6SCEewV3hsuQ1">
            I efterspelet till Gulfkriget 1991 tog kurderna till vapen och
            kunde utveckla ett regionalt självstyre för de kurdiska delarna
            av Irak. 1992 etablerades Kurdistan Regional Government (KRG)
            i Erbil. Upprättandet av KRG har inneburit ett ökat självbestäm­mande
            för kurderna i Irak. Kurdiska företrädare har dessutom samtidigt
            inkluderats i Iraks styre. För första gången i Iraks moderna historia
            har kurder fått möjlighet att uttrycka sin kultur och tala sitt
            språk utan att riskera förföljelse.
          </p>
          <p xml:id="i-EmfvqTmo9CKSRdqwLa3zLa">
            Utvecklingen i KRG har dock inte varit svartvit. Framsteg har
            gjorts, men samtidigt är utmaningarna många. Vänsterpartiet är
            starkt oroat över rapporterna om övergrepp mot kvinnor, journalister,
            minoriteter, hbtqi‑personer och oppositionella i KRG.
          </p>
          <p xml:id="i-8PuzhL3jgATvonUYNJwUMK">
            I september 2017 röstade det kurdiska självstyret ja till självständighet.
            Det var ett resultat som inte accepterades av den dåvarande irakiske
            premiärministern Haider al‑Abadi. Reaktionerna var omedelbara
            och regeringsstyrkor intog de oljerika städerna Kirkuk och Khanaqin.
            Vänsterpartiet anser att det är viktigt att värna det kurdiska
            självstyret och utveckla det inom ramen för den irakiska statsbildningen.
            Ett sammanbrott av Irak skulle inte leda till förbättrade förhållande
            för de irakiska folken.
          </p>
          <head type="h2" xml:id="i-Fyf2464dM2KW4WN3PQZJTP">
            10.3 Iran
          </head>
          <p xml:id="i-PubiEUL9cTN5znmNv4PG4C">
            Revolutionen i Iran 1979 väckte hopp om en demokratisering, men
            resultatet blev i stället en stenhård diktatur. Brotten mot de
            mänskliga rättigheterna är många och omfattande. Vänsterpartiet
            har under lång tid uppmärksammat situationen i Iran. Vi har i
            motioner, interpellationer, skriftliga frågor och på demonstrationer
            vid en lång rad tillfällen protesterat mot regimens övergrepp
            mot bl.a. etniska minoriteter, kvinnor, fackföreningsaktiva och
            hbtqi‑personer. I motion En svensk utrikespolitik för ett fritt
            och demokratiskt Iran (2015/16:372) presenteras Vänsterpartiets
            politik för Iran mer ingående.
          </p>
          <p xml:id="i-2HJg7eZH2AyrBZhQNmexEL">
            I juni 2013 valdes Hassan Rohani till Irans president. Förväntningarna
            var stora på Rohani, som ansågs mer reforminriktad än hans företrädare
            Ahmadinejad. Förväntning­arna infriades dessvärre inte. Presidentvalet
            i juni 2021 såg Ebrahim Raisi som segrare med det lägsta valdeltagandet
            någonsin på 48 procent. I huvudstaden Teheran deltog endast 26
            procent. Om tidigare val har innefattats av hårda restriktioner,
            och Irans högsta ledare Ayatollah Ali Khamenei behållit den absoluta
            makten, var årets val endast en fasad. 600 kandidater diskvalificerades
            att ställa upp, däribland många reformister. Den tidigare presidenten
            Rouhani lyckades manövrera Iran fram till bättre relationer med
            omvärlden och slöt 2015 kärnteknikavtalet Joint Comprehensive
            Plan of Action (JCPOA) med den s.k. P5+1-gruppen, inom vilken
            Iran lovade att kraftigt minska sitt kärnenergiprogram i utbyte
            mot sanktionslättnader. Samtidigt förbättrades inte samhälls­klimatet
            nämnvärt under Rouhanis presidentperiod och den bristande respekten
            för de mänskliga rättigheterna kvarstår. Raisi anses stå för en
            mer hårdför politik. Han är själv under sanktioner från USA efter
            att ha varit högt uppsatt under de utomrättsliga avrätt­ningarna
            1988 och ledde även nedslaget av protester under 2019. Kränkningar
            av de mänskliga rättigheterna för oppositionella, kvinnor, arbetare,
            etniska minoriteter, barn, hbtqi‑personer – ja, alla människor
            i Iran – riskerar att förvärras.
          </p>
          <p xml:id="i-8S7FDy7UJ2XvUEgVUMz9yF">
            Iran är utan tvekan en av vår tids hårdaste och mest auktoritära
            diktaturer. Brotten mot de mänskliga rättigheterna är många och
            omfattande. Inom landet respekteras inte rättsstatens principer.
            Politiska fångars brottmål hanteras i särskilda revolutions­domstolar,
            med inskränkningar vad gäller transparens, rätten till försvar
            och möjlighet att överklaga. Tortyr och framtvingade erkännanden
            förekommer. Regimen i Teheran spelar också en destruktiv roll
            i Mellanöstern bl.a. genom sitt stöd till Bashar al-Assad i Syrien
            och genom sin inblandning i Iraks inrikespolitik.
          </p>
          <p xml:id="i-NKgd2waaj66dCq8P9mcPGS">
            När den iranska sedlighetspolisen brutalt mördade Jina Mahsa
            Amini den 16 september 2022 för att hon burit sin slöja på ett
            sätt som de inte ansåg tillåtet satte det igång en massiv protestvåg.
            Sedan dess har hundratusentals människor visat sitt miss­nöje
            med det totalitära styret och bristen på mänskliga rättigheter.
            Studenter har sitt­strejkat på universitetet, kvinnor har tagit
            av sig slöjan och klippt sitt hår i protest och skolflickor har
            gett Irans högste ledare ayatolla Ali Khamenei fingret. Med fara
            för sina egna liv kämpar de för sin frihet. Den iranska regimen
            svarade med mass­arrester­ingar och hänsynslöst våld och dödande.
            Hundratals människor dödades och tiotusentals skadades och greps.
            Tusentals skolflickor har utsatts för giftattacker i skolan och
            tvingats uppsöka sjukhus, utan att regimen stoppat det.
          </p>
          <p xml:id="i-MozHhwsrTryKPXN4XFd7m7">
            I dag pågår inte längre samma publika massprotester. Det har
            helt enkelt blivit för farligt, men protesterna har inte tystnat
            utan tagit nya former. Det iranska folket har visat sitt missnöje
            med regimen. Nu måste omvärlden ta ett större ansvar. Sverige
            kan göra mer för att stötta kampen för ett fritt och demokratiskt
            Iran. De ansvariga för det brutala våldet mot fredliga demonstranter
            måste ställas till svars. EU har antagit 10 sanktionspaket mot
            Iran, men det räcker inte.
          </p>
          <p xml:id="i-mXFBeS3xJVTgGkoYy3Ds9">
            Sverige bör arbeta för riktade sanktioner på EU- och FN-nivå
            mot de nyckelpersoner inom det iranska ledarskiktet som bär ansvaret
            för våldet och dödandet. Detta bör riks­dagen ställa sig bakom
            och ge regeringen till känna.
          </p>
          <p xml:id="i-SoFpF4wWZotfq9RPfhmg15">
            Den 18 januari 2023 röstade EU‑parlamentet för att uppmana medlemsstaterna
            att föra upp islamiska revolutionsgardet IRGC på EU:s lista över
            terroristorganisationer. Den svenska regeringen tycks tyvärr inte
            vara särskilt intresserad av frågan. I stället menar man att en
            terrorklassning av IRGC inte skulle spela någon roll eftersom
            de redan omfattas av sanktioner. Det är dock ett påstående som
            blivit starkt ifrågasatt, och även EU-parlamentet gör en annan
            bedömning.
          </p>
          <p xml:id="i-8aj6vvFwio4tG68qyrXd6x">
            IRGC utövar brutalt våld mot de modiga människor som protesterar
            mot regimen. De har gjort sig skyldiga till mord, kidnappningar,
            tortyr och förföljelse av oliktänkande och andra som inte passar
            in i det iranska styrets världsbild. Revolutionsgardet har också
            försett Ryssland med drönare som används i kriget mot Ukraina.
          </p>
          <p xml:id="i-Tg93weV4MJRBGEUEAAkwEX">
            Att terroriststämpla IRGC vore inte bara en viktig symbolisk
            handling. Det skulle också innebära utökade rättsliga möjligheter
            för omvärlden, bl.a. att personer med sam­röre med IRGC kan utredas
            och åtalas i Sverige. Sverige bör driva på för mänskliga rättigheter
            och för att markera mot den iranska regimen. Regeringen måste
            vidta åtgärder för att sätta press på Iran. De modiga människor
            som protesterar mot regimen måste få omvärldens stöd. Sverige
            bör inom EU driva att terrorklassa iranska islamiska revolu­tions­gardet
            IRGC. Detta tydliggjorde riksdagen den 10 maj 2023 genom sitt
            tillkänna­givande till regeringen att skapa enighet inom EU för
            att lista islamiska revolutions­gardet IRGC som terroristorganisation.
            Vänsterpartiet ser att Sverige kan spela en roll för att ge stöd
            till de iranier som med stort mod och under hot om förföljelse
            i och utanför Iran kämpar för ett demokratiskt och fritt land.
            I detta arbete bör Sverige utnyttja alla de kontakter vårt land
            har med Iran, bilateralt såväl som multilateralt. Sverige må vara
            ett litet land i norra Europa, men det går många band mellan vårt
            land och Iran, inte minst genom de många tusentals iranier som
            genom åren fått en fristad från förtryck i vårt land. Sverige
            bör också utnyttja den djupa kunskap och det starka engagemang
            som finns bland de många invandrade med iranskt ursprung i Sverige.
          </p>
          <p xml:id="i-PdbAWqN6nxS8kyE7mByEGL">
            Sveriges politik mot Iran måste bygga på de mänskliga rättigheterna
            och det iranska folkets rätt att i fria och demokratiska val välja
            sina ledare och i vilken riktning landet ska gå. En sådan politik
            får inte skymmas av ekonomiska egenintressen. Tyvärr har inte
            Sveriges hållning alltid varit konsekvent och trovärdig. Fortfarande
            avvisas flyktingar som flytt undan regimens förtryck i Iran. Genom
            de svenska myndigheternas export­främjande verksamhet stöds svenska
            företag som investerar i Iran.
          </p>
          <p xml:id="i-NStDDUw1qj5Xq7Wxtrkc4g">
            Sverige ska som enskild stat såväl som medlem i EU och FN konsekvent
            uppmärk­samma de grova och omfattande brotten mot de mänskliga
            rättigheterna i Iran. Detta bör riksdagen ställa sig bakom och
            ge regeringen till känna.
          </p>
          <head type="h2" xml:id="i-J1uUhjJXCxk1EC4fGzihTk">
            10.4 Israel och Palestina
          </head>
          <p xml:id="i-J8ogDePZh1MjrXFRpzmkAH">
            Israels ockupation av Palestina har skapat en av världens mest
            segdragna konflikter. Redan genom processen som ledde till att
            staten Israel utropades 1948 skapades gro­grunden för dagens konflikt
            då hundratusentals palestinier fördrevs från sina hem. Sedan sexdagarskriget
            1967 har Israel ockuperat Gazaremsan, Västbanken och östra Jerusalem
            i strid med folkrätten. Konflikten mellan Israel och Palestina
            är inte en konflikt mellan jämlika parter. Israel är en av världens
            största krigsmakter vars militär­apparat understöds av USA och
            landet har ett större ansvar enligt folkrätten i egenskap av ockupationsmakt.
            Samtidigt är det viktigt att understryka att folkrättens regelverk,
            bl.a. förbudet mot attacker mot civila, omfattar samtliga parter.
            Israels ockupation ursäktar inte på något sätt raketbeskjutning
            mot Israel, attacker på civila israeliska mål eller att palestinska
            grupper begår brott mot de mänskliga rättigheterna på de palestinska
            områdena.
          </p>
          <p xml:id="i-9XsEugo4Q74JyMWBnG1w1C">
            Israels övergrepp mot de mänskliga rättigheterna, folkrätten
            och det palestinska folket inte bara fortsätter, utan blir dessutom
            allt grövre. Blockaden av Gaza fortskrider och så även byggandet
            av den mur som sedan länge har fördömts av FN. Antalet illegala
            bosättningar på ockuperad mark växer obehindrat och fördrivningen
            av palestinier från östra Jerusalem ökar. Israel fortsätter att
            arrestera, fängsla, tortera och i vissa fall döda dem som står
            upp mot ockupationen. Ingen fred tycks vara i sikte, och så länge
            Israel vägrar att respektera palestiniernas mest grundläggande
            mänskliga rättigheter kommer det inte att vara möjligt att uppnå
            fred. Genom sina konsekventa brott mot folkrätten framstår Israel
            som genuint ointresserat av att upphäva den ockupation av palestinsk
            mark som pågått i årtionden och som är nyckeln till en varaktig
            fred i Mellanöstern.
          </p>
          <p xml:id="i-XwoExG3tf4JgxNamSg84Am">
            Med en växande humanitär katastrof i Gaza och påtagligt sämre
            relationer mellan den palestinska myndigheten på Västbanken och
            de facto‑myndigheterna i Gaza är läget allvarligare än på länge.
            Att den tidigare Trumpadministrationen dessutom valde att erkänna
            Israels olagliga annektering av Golanhöjderna är ett allvarligt
            brott mot interna­tionell rätt som riskerar att få långtgående
            negativa konsekvenser för freds­processen såväl som relationerna
            i regionen.
          </p>
          <p xml:id="i-KMw5ZLPtE1BPbbVjFv8hJk">
            Vänsterpartiet anser att Israel måste dra sig tillbaka från ockuperat
            område, att blockaden av Gaza måste brytas, att bosättningarna
            måste utrymmas och att en fri och demokratisk palestinsk stat
            bör upprättas inom 1967 års gränser. Vänsterpartiets utgångs­punkt
            är folkrätten och respekten för de mänskliga rättigheterna. Därför
            har vi – både i och utanför riksdagen – uppmärksammat och fördömt
            Israels grova och omfattande brott mot de mänskliga rättigheterna.
            Vi har samtidigt inte tvekat att ta avstånd från de brott mot
            folkrätten och de mänskliga rättigheterna som begåtts av palestinska
            grupper. Vänsterpartiet ser att Sverige kan spela en avgörande
            roll både för en framtida freds- och försoningsprocess och för
            försöken att bygga en palestinsk statsbildning i dag. Sveriges
            erkännande av Palestina som stat var ett viktigt steg. Sverige
            bör vara en tydlig kraft för fred, försoning och för en långsiktig
            hållbar tvåstatslösning. Dessvärre har den svenska regeringen
            visat ett begränsat engagemang för fredsprocessen och för den
            humanitära situationen i Palestina. Exempelvis har man valt att
            drastiskt skära ned på biståndet till landet. Det menar vi är
            mycket olyckligt, särskilt med tanke på den nuvarande utvecklingen.
          </p>
          <p xml:id="i-VaE7HTtbxM9R8HfHowgXfc">
            Sverige bör stödja Palestina i det fortsatta arbetet mot att
            erkännas som fullvärdig medlem av FN. Detta bör riksdagen ställa
            sig bakom och ge regeringen till känna.
          </p>
          <p xml:id="i-QHmgah4oecuN4NtLKoc9Sz">
            Israels övergrepp mot de mänskliga rättigheterna, folkrätten
            och det palestinska folket inte bara fortsätter, utan de blir
            dessutom allt grövre. De senaste åren har Israel tagit tydliga
            steg i en ultranationalistisk riktning. 2018 slog Israel fast
            att landet är en judisk stat och att enbart judar har rätt till
            självbestämmande i Israel. Samtidigt ned­graderades arabiskans
            status som språk och det nationella värdet av israeliska bosätt­ningar
            lyftes fram.
          </p>
          <p xml:id="i-RMKofr3SoJcKgLg63cBkW9">
            Sedan det i slutet av 2022 stod klart att Israels nya regering
            utgörs av en koalition bestående av mycket starkt ultraortodoxa
            och högerextrema partier har våldet eskalerat drastiskt. Det är
            tydligt att bosättare såväl som israeliska soldater tar den nya
            politiken som en intäkt för en ökad brutalisering.
          </p>
          <p xml:id="i-PVzSbTwV1CCVyMe3eaY4Fw">
            2022 var det dödligaste året på Västbanken sedan 2004. Enligt
            den israeliska MR‑organisationen B’Tselem dödades 146 palestinier
            av israelisk militär. Av dem var 34 barn. Ytterligare 32 palestinier
            dödades på Gazaremsan. Under 2023 har dödandet fortsatt på höga
            nivåer.
          </p>
          <p xml:id="i-QdaGK6WWvZJUFjU5odS1HC">
            Företrädare för de båda länderna har haft möten i syfte att dämpa
            oroligheterna. Samtidigt fortsätter högt uppsatta politiker att
            öka spänningarna. Den israeliska finans­ministern Bezalel Smotrich
            har t.ex. uttalat att palestinier inte finns på riktigt – de är
            ett fiktivt folk utan varken historia eller kultur. Han har också
            uttalat att den palestinska byn Hawara borde utplånas, någonting
            som till och med fick det amerikanska utrikes­departementet att
            överväga att neka Smotrich visum.
          </p>
          <p xml:id="i-NdRaDcJeH37YfXV9q29iwo">
            I och med det senaste valet har Israels expansiva bosättningspolitik
            fått förnyad kraft. Nu ska nya israeliska vägar byggas på Västbanken
            och de flesta bosättningar som byggts utan tillstånd legaliseras.
            Likaså ska de bosättningar som evakuerades på Västbanken 2005
            återupprättas. Antalet israeliska bosättare på ockuperad palestinsk
            mark är i dag över 700 000. Om den nya regeringen får som den
            vill kommer det att bli betydligt fler. Bosättningarna utgör ett
            tydligt brott mot fjärde Genèvekonventionen och anses vara ett
            krigsbrott av Internationella brottmålsdomstolen (ICC). Förutom
            att den expansiva bosättningspolitik som Israel bedriver är olaglig,
            slår den effektivt sönder den palestinska infrastrukturen och
            möjligheten att bygga upp ett fungerande samhälls­system. Palestiniernas
            rörelsefrihet är kraftigt begränsad och de utsätts regelbundet
            för ostraffat våld från bosättarna enligt FN:s samordningsorgan
            OCHA.
          </p>
          <p xml:id="i-57YtehD3RGtcB9JCpZsvzA">
            Det pågår en allvarlig nedmontering av demokratiska rättigheter
            inne i Israel. Regeringen har gått fram med ett lagstiftningspaket
            som innebär stora förändringar av rättsväsendet, bl.a. att parlamentet
            får makt att upphäva domar från landets högsta domstol. Förslaget
            har mött stora protester, både i Israel och i andra länder.
          </p>
          <p xml:id="i-A9RaCKrrfA7VLsAY8c1xY1">
            Vänsterpartiet är djupt oroat över utvecklingen där Israel nu
            tar stora kliv mot en brutaliserad och allt mer auktoritär regim.
            Ockupationen av Palestina har länge varit ett bevis på att man
            inte bryr sig om vare sig mänskliga rättigheter eller internationell
            humanitär rätt. Israels ockupation av Palestina hade inte varit
            möjlig utan EU:s förmån­liga handelsavtal med Israel eller utan
            USA:s militära bistånd till landet. EU:s associa­tions­avtal med
            Israel innefattar förmånliga handelsavtal som ger det israeliska
            närings­livet stora ekonomiska fördelar. På så vis bidrar EU till
            att stärka den ekonomiska basen för ockupationspolitiken.
          </p>
          <p xml:id="i-TJUfrwUqVLngEv8YDNEdbK">
            Sverige bör motsätta sig att EU fördjupar sitt samarbete med
            Israel på något område och suspendera det nuvarande associeringsavtalet
            så länge Israel inte avvecklar bosätt­ning­arna och vägspärrarna
            på ockuperat område, avbryter blockaden av Gaza och upphör med
            byggandet av muren på Västbanken. Detta bör riksdagen ställa sig
            bakom och ge regeringen till känna.
          </p>
          <p xml:id="i-79Q7kS4DCgoxBPmFrkE1aA">
            Israels ockupation slår sönder Palestina och förhindrar statsbyggande.
            Möjligheterna för den palestinska myndigheten att agera är begränsade
            och hämmas av såväl inskränkt rörelsefrihet som begränsad jurisdiktion
            och andra svårigheter.
          </p>
          <p xml:id="i-KvpjxzNrMSw7vbRtG16dMM">
            Det är snart två decennier sedan fria och demokratiska val till
            presidentposten och parlamentet hölls i Palestina. Ingen palestinier
            under 34 år har deltagit i ett nationellt val. Mandatet för de
            nu styrande har löpt ut och parlamentet sammanträder inte. I stället
            stiftas lagar genom presidentdekret.
          </p>
          <p xml:id="i-NztCNPVyPQw2JU6oKWNnz8">
            Sverige bör vara drivande för att FN ska understödja alla försök
            till nationella, fria och demokratiska val till parlament såväl
            som presidentval i Palestina. Detta bör riks­dagen ställa sig
            bakom och ge regeringen till känna.
          </p>
          <p xml:id="i-AV1jE33csERigrp9FK7yVj">
            I motion Israels ockupation av Palestina (2019/20:135) utvecklas
            Vänsterpartiets politik för hur Sverige kan agera för ett fritt
            Palestina.
          </p>
          <head type="h2" xml:id="i-JG2xk3yRV85MmggjfGbpuU">
            10.5 Jemen
          </head>
          <p xml:id="i-ACknvRnz3pPMFrEtpJnRYX">
            Jemen är ett av världens fattigaste länder, det fattigaste landet
            på den arabiska halvön. Under de folkliga resningarna i Nordafrika
            och Mellanöstern 2011 ledde protesterna mot regimen till att president
            Ali Abdullah Saleh avgick. Sedan dess har landet plågats av instabilitet
            och lokala revolter. 2014 tog houthirebellerna från norra Jemen
            kontroll över huvudstaden Sanaa och drev bort president Abd Rabbu
            Mansur Hadi med hjälp av den avsatte presidenten Saleh. Houthirebellerna
            anklagar regeringen för att vilja dela landet i rika och fattiga
            regioner.
          </p>
          <p xml:id="i-T5aEgwV6c9mvZXdM9zxHMy">
            Saudiarabien stödjer president Abd Rabbu Mansur Hadi och leder
            en militärallians som den 26 mars 2015 inledde flyganfall mot
            rebellerna, vilka i sin tur får stöd från Saudiarabiens ärkefiende
            Iran. Sedan dess har landet slagits i spillror. FN beskriver Jemen
            som det farligaste landet i världen för barn att växa upp i. I
            dag är 4,5 miljoner människor på flykt och 24 miljoner människor
            behöver stöd från hjälporganisationer för att överleva. Den pågående
            svältkatastrofen är omfattande. Över hälften av befolk­ningen
            lider av matbrist och mer än två miljoner barn behöver behandling
            för akut undernäring. Redan i juli 2017 förklarades Jemen som
            den största humanitära katastrofen i världen av FN.
          </p>
          <p xml:id="i-9MCXW1VcEnseu3dCXygYt3">
            Ett ökat stöd till Jemens utsatta befolkning är av stor vikt
            för att lindra nöden hos det krigsdrabbade landets befolkning.
            Samtidigt måste orsakerna bakom det pågående kriget och den växande
            nöden adresseras för att verkligen kunna stoppa lidandet. Det
            pågående kriget, övergreppen mot civilbefolkningen samt attacker
            mot och hinder för hjälporganisationernas leveranser utgör de
            grundläggande orsakerna bakom nöden.
          </p>
          <p xml:id="i-Ai4SAPxaKSpbrAg8csJR3S">
            Barnen betalar det högsta priset för kriget i Jemen. Enligt UNICEF
            är nära fyra av fem barn i behov av humanitärt stöd och skydd.
            Många har bestående men och växer inte som de ska. Fler än 2 500
            skolor är skadade och 2 miljoner barn går inte i skolan. Den akuta
            situationen tvingar barn att bli familjeförsörjare och arbeta
            eller tigga och de riskerar att bli bortgifta eller hamna i trafficking.
            Många har fysiska skador som ett resultat av kriget. Den saudiledda
            koalitionen är ansvarig för majoriteten av dödsfallen bland barn
            samt attackerna mot sjukhus och skolor.
          </p>
          <p xml:id="i-UwRgbgZAeSyGfH6LBVd3b4">
            I en rapport som Human Rights Watch publicerade våren 2016 klassas
            37 av luft­angreppen från den saudiledda alliansen som brott mot
            internationella konventioner och två av dem som krigsbrott. Därutöver
            har minst 15 attacker genomförts med kluster­vapen, varav fyra
            med USA-tillverkade klusterbomber. Enligt rapporter från tidigare
            konflikter har omkring 98 procent av offren för klusterbomber
            varit civila.
          </p>
          <p xml:id="i-PVSTKKHcDZ62rp9YLAY24B">
            Sveriges agerande måste vara tydligt. Samtliga parter i kriget
            ska efterleva sina skyldigheter under internationell humanitär
            rätt och mänskliga rättigheter samt skydda civila. Straffriheten
            måste upphöra och alla parter som är skyldiga till brott och över­grepp
            måste hållas ansvariga. Påstådda brott bör utredas genom ett oberoende
            FN‑mandat. Leveranser av bistånd och nödhjälp måste släppas fram.
            Dessa frågor måste adresseras för att nöden ska kunna lindras.
          </p>
          <p xml:id="i-MJSFbEC4Ni1LGrxsuF7PXA">
            Sverige ska verka för att FN ska kunna utreda begångna krigsbrott
            i Jemen. Detta bör riksdagen ställa sig bakom och ge regeringen
            till känna.
          </p>
          <p xml:id="i-XFmhyzhiLqebyjcoWfHe1b">
            Sverige ska som enskilt land såväl som medlem i EU och FN verka
            för ett slut på kriget i Jemen. Detta bör riksdagen ställa sig
            bakom och ge regeringen till känna.
          </p>
          <p xml:id="i-SeZoWZbXZsJCai6FoTFRJ1">
            Representationen av kvinnor vid fredssamtalen har varit nästintill
            obefintliga. Inga kvinnor har suttit med vid de officiella förhandlingsborden.
            Våldet mot kvinnor och flickor är lika förekommande i dag som
            för åtta år sedan, om inte mer. Kvinnors inklu­dering i fredsprocessen
            är en förutsättning för en hållbar fred och säkerhet. Civil­sam­hället
            i Jemen har samlat tusentals kvinnor i skapandet av en fredsdeklaration
            som tydliggör vikten av kvinnors deltagande i en nationell fredsprocess.
            Det är viktigt att Sverige stödjer detta arbete.
          </p>
          <p xml:id="i-8EyjaeVFKZBprCQ4CRQwMd">
            Omvärlden har ett stort ansvar för den akuta situationen i landet.
            I april 2023 inleddes internationella försök med fredssamtal och
            för att förlänga den tidigare vapenvilan. FN:s sändebud i Jemen
            Hans Grundberg har beskrivit ansträngningarna som det närmaste
            Jemen varit verkliga framsteg mot en varaktig fred sedan kriget
            började 2014. Det är angeläget att omvärlden agerar för att få
            fred. Samtidigt är det viktigt att vara medveten om att normaliserade
            relationer med Saudiarabien inte betyder att den akuta situationen
            är över.
          </p>
          <p xml:id="i-THVVx6gJeDxDK1sXjacJ19">
            Att den svenska regeringen med stöd av Sverigedemokraterna valt
            att minska den svenska biståndsbudgeten och dessutom koncentrera
            det till Europa riskerar att slå hårt mot utsatta människor i
            resten av världen. Det är viktigt att den humanitära katastrofen
            i Jemen inte blir bortprioriterad. Vänsterpartiet menar att Sverige
            fortsatt ska vara en humanitär kraft. Läs mer i vår motion En
            svensk utvecklingspolitik för rättvisa, jämställdhet och hållbar
            utveckling (2023/24:V330).
          </p>
          <p xml:id="i-NHVr3VNaWK6d8afBuQG8ht">
            I samband med att kriget i Jemen utbröt i mars 2015 övergavs
            oljetankern FSO Safer i Röda Havet. Tankern har sedan dess blivit
            allt mer nedgången och risken för en omfattande miljökatastrof
            blev allt mer överhängande. I juli 2023 inleddes äntligen tömningen
            av tankern i en räddningsinsats ledd av FN‑organet UNDP. Över
            en miljon fat olja pumpades över till andra fartyg. FN har vädjat
            efter pengar och Sverige har bidragit med sammanlagt 50 miljoner
            kronor. Räddningsinsatsen är ett bra exempel på hur internationellt
            samarbete genom FN kan fungera för att hindra en allvarlig olycka.
            Oljebolagens ointresse för att engagera sig i frågan, trots att
            man använt sig av FSO Safer i åratal, är dock påtagligt.
          </p>
          <head type="h2" xml:id="i-AioZcyj6yzRP5gBrzybpYs">
            10.6 Kurdistan
          </head>
          <p xml:id="i-SVH8L5GCFb4gncq9KfwrNR">
            Vi vet i dag att kurder har funnits i Mellanöstern i över 2 000
            år. Det kurdiska folkets historia är på många sätt en historia
            av förtryck, under Ottomanska riket, under euro­peisk kolonisation
            och under de nuvarande staterna efter deras tillblivelse i området.
            Men det kurdiska folkets historia är också en historia om kamp
            för rättigheter och identitet.
          </p>
          <p xml:id="i-UZdjEGJ5Rj2YZgfdcgGT6Y">
            Efter det första världskriget blev kurderna först lovade ett
            eget land men sveks av stormakterna i och med freden i Sèvres
            1923, vilken fördelade de kurdiska områdena mellan Irak, Turkiet,
            Iran och Syrien. Det fanns även en mindre kurdisk folkgrupp i
            dåvarande Sovjetunionen, nuvarande Armenien.
          </p>
          <p xml:id="i-VWWzrEhHuLX6ctoo3b135a">
            Förtrycket har tagit sig olika former och omfattning under olika
            tider och i olika stater: förbud att tala och skriva det egna
            språket, vägran att erkänna de kurdiska folkens nationella och
            mänskliga rättigheter, våld, folkfördrivningar och folkmord.
          </p>
          <p xml:id="i-4DR2TSY75tiqdpJbf1sWJd">
            I dag lever 25 till 30 miljoner kurder i Kurdistan, som är delat
            mellan Irak, Turkiet, Iran och Syrien. En mindre grupp kurder
            finns i Armenien. Stora grupper kurder lever också i andra delar
            av världen, bl.a. i Sverige, drivna på flykt undan övergrepp,
            förföljelse och i vissa fall rena utrotningskampanjer.
          </p>
          <p xml:id="i-DXHssbTRjpatSY1WSqKZtk">
            Även om utvecklingen tydligt skiljer sig åt mellan de olika länderna
            i Mellanöstern finns det likheter i det förtryck som drabbar kurder
            i hela regionen. Fortfarande inskränks och kränks kurders rätt
            att tala sig eget språk, uttrycka sin kultur och ta del av andra
            grundläggande mänskliga rättigheter i regionen.
          </p>
          <p xml:id="i-LwoD4FveCGyug8noEUcvKb">
            Dagens gränser har delat upp kurderna i fyra olika länder och
            inneburit att gamla kontaktvägar brutits och kurderna skiljts
            från varandra. En del i arbetet med att stärka respekten för kurdernas
            mänskliga rättigheter behöver därför vara att möjliggöra för ökad
            kontakt och utbyte mellan kurder inom hela Kurdistan.
          </p>
          <p xml:id="i-R82S9iBEbpAFrKs7WpPPDE">
            Sverige har på många olika sätt nära kontakter med Syrien, Turkiet,
            Iran och Irak. Vi har i dag ambassader i samtliga fyra länder
            och bedriver utvecklingssamarbete med både Turkiet och Irak. Vänsterpartiet
            ser att Sverige kan spela en viktig roll i arbetet med att stärka
            kurdernas rättigheter. Banden är starka mellan Sverige och Kurdistan,
            inte minst genom alla kurder som i dag är en del av vårt svenska
            samhälle.
          </p>
          <p xml:id="i-YF1ySRuECaicfVEvR9EDQU">
            Regeringen bör återkomma till riksdagen med en samlad strategi
            för stärkande av kurdernas rättigheter i samarbete med kurdiska
            organisationer i Sverige. Detta bör riksdagen ställa sig bakom
            och ge regeringen till känna.
          </p>
          <p xml:id="i-Qf9Wtao2ybnAsYaDDbJgf6">
            Vänsterpartiets syn på Sveriges politik för Kurdistan utvecklas
            i motion Kurdistan (2016/17:1738).
          </p>
          <head type="h2" xml:id="i-7wkq6vjYaw1vEU1gybgFeS">
            10.7 Libanon
          </head>
          <p xml:id="i-98cg77PQtwDnaQKSVkurvk">
            Libanon är ett land som står mitt i flera pågående kriser. Den
            moderna historien präglas av ett 15 år långt inbördeskrig mellan
            1975 och 1990. De senaste åren har präglats av politisk instabilitet
            och en djup ekonomisk kris. Världsbanken har klassat den ekonomiska
            krisen som en av världens största ekonomiska kollapser sedan mitten
            av 1800-talet. 2020 uppskattades att 41 procent av befolkningen
            levde under fattigdomsgränsen. Det i ett land som länge haft en
            utbredd medelklass.
          </p>
          <p xml:id="i-Eo3beh2xvbkaPb8yk5ij6Y">
            Motsättningar mellan olika befolkningsgrupper har gjort det svårt
            att ena en nationell proteströrelse. Landets författning bygger
            t.ex. på en intrikat maktdelning där olika grupper är representerade.
            Trots det samlades i slutet av 2019 människor i stora demonstra­tioner
            och massmöten för att protestera mot korruption och ojämlikhet.
            Människor från olika religiösa och politiska grupper gick samman
            för att visa sitt missnöje med den styrande eliten, och demonstrationerna
            uppges vara de största på nästan 15 år. Bland annat bildades den
            27 oktober en 17 mil lång mänsklig kedja mellan Tripoli i norr
            och Tyr i söder för att visa på enighet i hela landet.
          </p>
          <p xml:id="i-FG6zfB9d59rVWCyS8sz4cF">
            Libanon har en arbetslöshet på omkring 40 procent, särskilt hög
            är den för ungdomar. Det råder allvarliga brister i grundläggande
            samhällsservice som el, vatten och vård trots höga kostnader.
            Matpriserna har ökat med mer än 1 000 procent sedan den ekono­miska
            kollapsen. Rysslands anfallskrig mot Ukraina har bidragit till
            de ökande priserna. Grund­läggande samhällstjänster är nära att
            gå under. Tillgången till rent vatten, sanitet och sjuk- och hälsovård
            är instabil. Det rapporteras bl.a. om sjukhus som saknar basala
            förnödenheter. Sedan oktober 2022 pågår ett utbrott av kolera.
          </p>
          <p xml:id="i-7MEwHohuXWen474z2PUgsw">
            Libanon är ett land präglat av ekonomisk ojämlikhet där den rikaste
            0,1 procenten äger lika mycket som den fattigaste halvan av befolkningen.
            Samtidigt befinner sig landet just nu i en allvarlig ekonomisk
            kris. Valutan har förlorat upp mot 90 procent av sitt värde på
            några år. Den pågående bankkrisen har gett upphov till s.k. bankraider
            där människor rånar banker för att få tillbaka sina besparingar.
            Ofta filmas räderna och sprids i sociala medier.
          </p>
          <p xml:id="i-W3SzLJSEs3hTUNBPUv1CeR">
            Omkring en tredjedel av Libanons befolkning är flyktingar, från
            i huvudsak Syrien. Det gör landet till det med högst andel flyktingar
            per capita i världen. En stor del av flyktingarna är också oregistrerade,
            vilket gör det svårt att veta hur den faktiska situa­tionen ser
            ut. Den ekonomiska krisen slår särskilt hårt mot dem och bland
            flyktingar i Libanon var arbetslösheten 2020 uppe på 90 procent.
          </p>
          <p xml:id="i-584iH5VP5ufFQSHwu3Z7Vp">
            Den enorma explosionen i Beiruts hamn i augusti 2020 påverkade
            livet för hundra­tusentals människor. Över 300 000 människor fick
            sina hem skadade eller förstörda. Därtill förstördes infrastruktur
            och företag vilket har gjort att många förfarande är beroende
            av ekonomiskt stöd från hjälporganisationer.
          </p>
          <head type="h2" xml:id="i-LLQJmMVYgKUqDVept7xha5">
            10.8 Saudiarabien
          </head>
          <p xml:id="i-NWPeABzqbesuydCQf7mw6a">
            Saudiarabien är tveklöst en av vår tids värsta diktaturer. Varje
            försök att kräva reformer och ökad respekt för de mänskliga rättigheterna
            har skoningslöst slagits ner. Landets styrande kungafamilj är
            en av de starkaste krafterna mot demokratisering.
          </p>
          <p xml:id="i-2vTspp8kpTh9xJWWGEmoPJ">
            2011 genomförde Saudiarabien en militär intervention i Bahrain
            för att slå ned det folkliga upproret där. Regimen i Saudiarabien
            gav sitt aktiva stöd till militärkuppen i Egypten och man har
            gett Tunisiens förre diktator Ben Ali en fristad.
          </p>
          <p xml:id="i-QWhHaSRrjHmpmA7jhPzQg8">
            Den saudiska regimen har underblåst inbördeskriget i Syrien genom
            militärt stöd till vissa rebellgrupper. Den 26 mars 2015 inledde
            en koalition under ledning av Saudi­arabien flyganfall mot Jemen
            till stöd för president Abd Rabbu Mansur Hadi. Kriget i Jemen
            gör enligt FN landet till världens största humanitära katastrof.
            Den saudiledda koalitionen har anklagats för omfattande brott
            mot folkrätten, och även houthirebellerna, som de strider mot,
            har begått övergrepp. Utöver bombningarna höll den saudiledda
            koalitionen under lång tid flygplatsen i Sanaa stängd och upprätthåller
            en sjöblockad mot Jemen. Detta betyder att den befolkning som
            levt av fiske och sjöfart nu är förhindrad att utföra sitt arbete.
          </p>
          <p xml:id="i-De48iGL6jkK9vmnYEAqTKk">
            Saudiarabien deltar i fredssamtal och har öppnat upp för ytterligare
            kontakt. Det innebär inte att den akuta situationen är över. För
            en hållbar fred är det avgörande att alla inblandade utkrävs ansvar
            för sin inblandning i konflikten.
          </p>
          <p xml:id="i-XKMjPXMDKmXyc9rJAxMidr">
            Majoriteten av Saudiarabiens vapen kommer från EU:s medlemsländer.
            Mellan 2009 och 2014 kom 59 procent av de vapen Saudiarabien importerade
            från just EU, enligt fredsforskningsinstitutet Sipri. Den saudiledda
            koalitionen består förutom av Saudiarabien även av Bahrain, Kuwait,
            Förenade Arabemiraten, Egypten, Jordanien, Marocko och Sudan.
            Koalitionen får också stöd av bl.a. USA, Storbritannien, Frankrike,
            Kanada och Turkiet. Även houthirebellerna anklagas för attacker
            som har resulterat i civila dödsoffer. Sverige har under bombningarna
            av Jemen exporterat vapen till sex av staterna som deltar i koalitionen.
            Mellan 2015 och 2022 har länder som deltagit i den saudiledda
            koalitionen köpt svensk krigsmateriel till ett värde av nästan
            14 miljarder kronor. Samtliga är att betrakta som auktoritära
            stater som bryter mot de mänskliga rättigheterna, och de deltar
            uppenbarligen i en väpnad konflikt. De uppfyller alltså samtliga
            kriterier för att inte beviljas export av svenska vapen. Trots
            de nya demokrati­kriterierna när det gäller svensk vapenexport
            har helt nya affärer med Saudiarabien beviljats.
          </p>
          <p xml:id="i-3Dn29c5jXBeW3XHop3WdFM">
            Den 25 februari 2016 antog EU‑parlamentet en resolution med krav
            på ett vapen­embargo mot Saudiarabien, med explicit hänvisning
            till landets krigföring i Jemen. Trots detta finns fortfarande
            inget embargo på plats från EU. Vänsterpartiet delar kravet i
            resolutionen och menar att regeringen bör agera i enlighet med
            EU‑parlamentets rekommendation.
          </p>
          <p xml:id="i-MbteqBW77Bf7Zf5yWJyPNz">
            Sverige ska verka för att EU ska införa ett vapenembargo mot
            Saudiarabien. Detta bör riksdagen ställa sig bakom och ge regeringen
            till känna.
          </p>
          <p xml:id="i-NvFAU4xiELmC556DDbF7GB">
            Som en konsekvens av beslutet i EU‑parlamentet införde Nederländerna
            i mars ett nationellt vapenembargo mot Saudiarabien med hänvisning
            till både Saudiarabiens massiva bombningar av Jemen och massavrättningar.
            Vänsterpartiet anser att Sverige bör följa Nederländernas exempel.
          </p>
          <p xml:id="i-Ure9h8vFoxX9cpe8uVgYgk">
            Sverige ska införa ett nationellt vapenembargo mot Saudiarabien.
            Detta bör riks­dagen ställa sig bakom och ge regeringen till känna.
          </p>
          <head type="h2" xml:id="i-WcLWn7ANx1jkk4YefnkjWs">
            10.9 Syrien
          </head>
          <p xml:id="i-HKLqmtoQSUMVHYxz5buByA">
            Kriget i Syrien har pågått sedan 2011 och har lett till världens
            största flyktingkris. Efter över ett decennium av krig är läget
            fortsatt akut. Så många som 12 miljoner, fler än hälften av landets
            invånare, befinner sig på flykt antingen inom Syrien eller utanför.
            De flesta som har flytt landet lever i grannländerna, många gånger
            under mycket svåra för­hållanden. Den humanitära situationen är
            allvarlig. Kriget har raserat stora delar av samhället. Viktig
            infrastruktur som vattenförsörjningen är skadad och sjukhus är
            för­störda. Kriget i Syrien tros ha kostat omkring 500 000 mänskoliv
            och 90 procent av befolkningen lever i fattigdom.
          </p>
          <p xml:id="i-Nb9R8kUUo5NH71DMZpBni7">
            Protesterna mot regimen i landet inleddes i januari 2011. I mitten
            av mars hade protesterna spridit sig över stora delar av landet,
            och i landets större städer samlades hundratusentals människor
            med krav på president Bashar al‑Assads avgång, demokra­tiska reformer
            och social rättvisa. Protesterna var breda, folkliga och fredliga
            men bemöttes med våld och grova övergrepp från regimens sida.
          </p>
          <p xml:id="i-Jc1E9CMUr5nhNAg5Qadjvm">
            I slutet av 2011 utbröt väpnade strider mellan regimen och beväpnade
            grupper inom oppositionen. Striderna har därefter eskalerat och
            spridit sig till stora delar av landet. Motståndet mot regimen
            i Damaskus är brett och brokigt. Övergrepp har begåtts av flera
            av de stridande parterna. Men huvudansvaret för det upptrappade
            våldet vilar på regimen genom dess förtryck och brutala svar på
            oppositionens inledande demonstrationer. De krigsförbrytelser
            som har begåtts bör utredas av Internationella brottmålsdomstolen
            (ICC) oavsett vilken gruppering som misstänks ha begått övergreppen.
          </p>
          <p xml:id="i-LuhUbKc6eMy1XMywBM9wmg">
            Vänsterpartiet har varit tydliga med att vi inte ser någon militär
            lösning på krisen i Syrien. Det är bara genom en politisk process
            som kriget och våldet långsiktigt kan upphöra. FN:s medlemsstater
            behöver enas om ett gemensamt svar med krav på att de ansvariga
            för krigsförbrytelser ställs inför rätta och att parterna tvingas
            till förhandlings­bordet. En politisk lösning behöver inkludera
            en demokratisk övergång, att Assad lämnar över makten och att
            Syriens olika etniska och religiösa grupper får sina rättigheter
            garanterade. Men en förutsättning för fred är också att länder
            som USA, Ryssland, Iran, Saudiarabien och Turkiet slutar underblåsa
            konflikten genom att pumpa in stöd till sina respektive allierade
            i Syrien. Deras agerande i Syrien gör att kriget inte är en syrisk
            fråga, utan en global fråga för att nå fred.
          </p>
          <p xml:id="i-Le8nED8gudfzLJjMcgZMe6">
            FN:s strävan mot en fredlig lösning på konflikten har haft få
            och små framgångar men är alltjämt den enda trovärdiga vägen mot
            fred i Syrien. Det är därför viktigt att Sverige fortsatt står
            bakom FN‑processen. I sammanhanget är det viktigt att slå fast
            att FN‑resolution 1325 om kvinnor, fred och säkerhet och resolution
            2254 om Syrien, måste ligga till grund för arbetet.
          </p>
          <p xml:id="i-EqVGj2jL7E2sEdRgQ4fUJT">
            Sverige ska som enskilt land såväl som medlem i EU och FN verka
            för att få till stånd en vapenvila i Syrien och understödja FN:s
            arbete för att få till stånd en freds­process. Detta bör riksdagen
            ställa sig bakom och ge regeringen till känna.
          </p>
          <p xml:id="i-JVH3tpnSgHFYq2P6trk4gk">
            Trots att krigets lagar förbjuder de stridande att attackera
            sjukhus, vårdpersonal och hjälparbetare har det skett gång på
            gång i Syrien. Den 3 maj 2016 antog FN:s säkerhetsråd resolution
            2286 om vikten av att skydda hälso- och sjukvård i konflikter,
            som även explicit nämner vikten av oberoende och opartiska utredningar
            av eventuella attacker.
          </p>
          <p xml:id="i-2DCDhe3Fw6PJbWxtL6ywgZ">
            Sverige bör som enskilt land såväl som medlem i EU och FN verka
            för att de stridande parterna ska respektera folkrätten, upphöra
            med attacker på civila aktörer och tillåta införsel av humanitär
            hjälp till civilbefolkningen. Detta bör riksdagen ställa sig bakom
            och ge regeringen till känna.
          </p>
          <p xml:id="i-KeTY9ME4AK3px5fSbqRDKf">
            Samtidigt som kriget i Syrien fortsätter med oförminskad kraft
            och grymhet har grannländerna stängt eller begränsat möjligheten
            för syriska flyktingar att ta sig in. UNHCR varnar för att många
            flyktingar fastnar i en mycket farlig situation när de ansträngda
            grannländerna inte längre är lika öppna som tidigare. Libanon,
            med en befolkning på omkring 4,5 miljoner invånare, har tagit
            emot minst en miljon flyktingar, men det verkliga antalet kan
            vara ännu högre. 2015 införde landet visumkrav för syrier och
            man slutade även registrera syriska flyktingar. Det har lett till
            att runt 70 procent av de syriska flyktingarna i Libanon är oregistrerade,
            enligt människorättsorganisationen Human Rights Watch. I januari
            2023 räddade Libanon över 200 syriska flyktingar från en sjunkande
            båt, men förde dem sedan till Syrien och dumpade dem bakom gränsen.
            Någonting som kritiserats hårt av människorättsorganisationer.
            Även Jordanien har infört visumkrav, och i juni 2016 förklarade
            den jordanske arméchefen i ett uttalande att landets norra och
            nordöstra gräns mot Syrien är stängda militärzoner. Den turkiska
            regeringen fortsätter att bygga muren längs den 900 kilometer
            långa gränsen mot Syrien och planerar även en mur längs gränsen
            mot Irak.
          </p>
          <p xml:id="i-DtKBGWwPFQ7KoA9BuwPRwf">
            Vänsterpartiet har välkomnat och berömt den svenska Syrienstrategin.
            Den inne­håller flera komponenter som vi ställer oss bakom, t.ex.
            satsningar på humanitärt stöd, mänskliga rättigheter och jämställdhet
            samt insatser mot könsbaserat våld. Strategin sträcker sig dock
            bara till 2023. Med den nya regeringens sänkning av biståndet
            och helomläggning av biståndspolitiken riskerar Sveriges politik
            för Syrienkrisen att drabbas allvarligt.
          </p>
          <p xml:id="i-9rhjZMRg15LeD7stjYYgvj">
            Sverige tog emot ett stort antal människor på flykt under hösten
            2015. Vi tog vårt ansvar då. Det kan aldrig vara en ursäkt för
            att inte ta det i dag. När regeringen införde gräns- och id‑kontroller,
            samt försämrade möjligheterna att söka skydd i Sverige, var ett
            av de framträdande argumenten att det skulle få andra stater inom
            EU att ta ett större ansvar. Det är alldeles uppenbart att den
            strategin inte fungerat. I stället har stat efter stat i Europa
            stängt sina gränser. EU har stängt gränsen mot Turkiet, och nu
            har även Turkiet, Libanon och Jordanien stängt sina gränser mot
            Syrien. Det enda sättet att få omvärlden att ta ett större ansvar
            är genom att själva visa vägen. Sverige och Europa ska ha en mänsklig,
            värdig och välkomnande flyktingpolitik. Läs mer i vår motion Svensk
            flyktingpolitik (2022/23:1230).
          </p>
          <p xml:id="i-LYXzHRze2NAYcWFdx5qDzr">
            Sverige ska som enskilt land såväl som medlem i EU och FN agera
            för att länder öppnar sina gränser för människor på flykt undan
            kriget i Syrien. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-DPhE9buCNcHBg6m7R7bHc8">
            10.10 Turkiet
          </head>
          <p xml:id="i-SU3wXFKzCxdVw1tFdEVD1o">
            Utvecklingen i Turkiet färgas fortfarande i hög utsträckning
            av landets turbulenta och blodiga moderna historia. Det omfattande
            förtrycket av kurderna, militärens kupper 1960, 1971, 1980 och
            1997 samt folkmordet 1915 på armenier, assyrier/syrianer, kaldéer
            och pontier kastar fortfarande sina långa skuggor över dagens
            Turkiet.
          </p>
          <p xml:id="i-9hqGeXABLWT3qQw7TgSuNG">
            Under Erdoğans styre har utvecklingen i Turkiet tagit tydliga
            steg i helt fel riktning. Sedan det misslyckade kuppförsöket sommaren
            2016 har inskränkningarna av demokra­tiska fri- och rättigheter
            ökat ytterligare. Massarresteringar och begränsningar av yttrandefriheten
            har varit återkommande. Genom en konstitutionsändring våren 2017
            har ännu mer makt samlats hos Erdoğan. Tusentals människor riskerar
            att bli arresterade och åtalade för vad de publicerar i sociala
            medier och det är inte ovanligt att journalister blir frihetsberövade
            eller fängslade för terroristbrott p.g.a. sitt journalistiska
            arbete. Nästan alla medier ägs av företag nära Erdoğan som undviker
            att kritiskt granska regimen.
          </p>
          <p xml:id="i-JeouJs1MmK46pkQxqhcUKc">
            Aktivister som kämpar för mänskliga rättigheter slås ned. Inte
            minst drabbas organisa­tioner som kämpar för kvinnors rättigheter.
            Våld mot kvinnor legitimeras i statliga medier, kvinnor som demonstrerar
            för sina rättigheter fängslas och företrädare för regeringspartiet
            AKP hävdar att kvinnor och män inte är jämställda enligt naturlag.
          </p>
          <p xml:id="i-RyNkRNVE8sYTkRfoDZttk6">
            Utöver regimens repressiva agerande mot det turkiska civilsamhället
            har även militära attacker utförts, särskilt mot kurdiska befolkningar
            och områden. Turkiet har upprepade gånger genomfört territoriella
            kränkningar av sina grannländer. Så sent som i november 2022 genomförde
            Turkiet en militäroffensiv mot kurdiska mål inne i både Syrien
            och Irak där 89 mål flygbombades under ett dygn. Attacken krävde
            mellan 30 och 90 döds­offer. Enligt Turkiets försvarsminister
            Hulusi Akar var det ett av den moderna historiens mest omfattande
            bombangrepp.
          </p>
          <p xml:id="i-6AM86FFkYtv6iwELh4g3JA">
            Erdoğan vann presidentvalet 2023 efter en valrörelse där oppositionens
            möjligheter till en rättvis valrörelse var kraftigt begränsade.
            Tillgången till medier var ytterst begränsad, och oppositionen
            hindrades bl.a. genom gripanden av ledande företrädare och organisatörer.
            Även advokater, journalister och kulturutövare greps före valet,
            vilket enligt valobservatörer från OSSE ledde till ett ojämnt
            spelfält i valrörelsen. Nästan alla medier ägs av företag nära
            Erdoğan som undviker att kritiskt granska regimen och som kunnat
            ge den sittande presidenten fördelar inför valet. När Erdoğan
            bevakades i timtals av medier fick t.ex. utmanaren Kemal Kılıçdaroğlu
            bara några få minuter.
          </p>
          <p xml:id="i-wXnYiUrS44ECp75gwLvze">
            Det tredje största partiet i landet, det prokurdiska oppositionspartiet
            HDP, riskerar att upplösas av Erdoğans regim och ledande politiker
            kan dömas i massrättegångar – helt i strid med demokratiska principer.
            För att alls ha en möjlighet att delta i det senaste valet tvingades
            politiker i stället att kandidera för ett betydligt mindre parti:
            Rödgröna vänstern (YSP).
          </p>
          <p xml:id="i-FtXxU31VU29obzBcjzUmZ2">
            Turkiet har tydligt visat att man inte respekterar andra länders
            demokratiska ordning. Turkiets president Erdoğans försök att utpressa
            Sverige till regelvidriga utlämningar och ny lagstiftning i samband
            med Natoansökan är bara ett exempel. Vänsterpartiet har starkt
            kritiserat att den dåvarande svenska regeringen skrev ett s.k.
            memorandum med Turkiet i samband med Sveriges Natoansökan.
          </p>
          <p xml:id="i-66BezRDffXreZvbHTSeH9r">
            Till detta Turkiet skickar Sverige och EU betydande ekonomiskt
            stöd. En del av det består av ett förmedlemskapsstöd, som Turkiet
            tar emot för att förhandla om EU‑medlemskap. Mellan 2014 och 2020
            uppgick det till omkring 50 miljarder kronor. Samtidigt var det
            många år sedan som några faktiska förhandlingar om medlemskap
            ägde rum. I samband med Nato-toppmötet i Vilnius juni 2023 deklarerade
            den svenska regeringen att de stödjer ett turkiskt EU-medlemskap.
          </p>
          <p xml:id="i-L59Lhe8zKNogHCMpi8x9bs">
            I dagsläget är det uppenbart att Turkiet inte uppfyller de krav
            på demokratiska och mänskliga rättigheter som ställs på de länder
            som vill bli medlemmar i EU. Sverige måste kräva att förhandlingarna
            om EU-medlemskap ska avbrytas om Turkiet antingen upplöser HDP
            eller dömer ledande företrädare i massrättegångar. Upplösandet
            av ett demokratiskt parti och dömandet av ledande politiker i
            utomrättsliga massrättegångar skulle innebära en allvarligare
            inskränkning av Turkiets demokrati. Samtidigt är läget redan nu
            så pass svårt att förhandlingar om medlemskap måste frysas tills
            vidare. Det innebär att alla de förmåner som förmedlemskapsprogrammet
            ger såväl politiskt som ekonomiskt omedelbart dras in.
          </p>
          <p xml:id="i-9n5DW287EJcELWEpHdMs9W">
            Regeringen bör verka för att EU avbryter förhandlingarna med
            Turkiet om EU‑medlemskap om landet antingen upplöser HDP eller
            dömer ledande företrädare i massrättegångar. Detta bör riksdagen
            ställa sig bakom och ge regeringen till känna.
          </p>
          <p xml:id="i-Ln1s2JYeaXUkbp1eSBiuTB">
            Regeringen bör verka för att EU fryser förhandlingarna med Turkiet
            om EU‑medlemskap tills vidare och att alla de förmåner som förmedlemskapsprogrammet
            ger, såväl politiskt som ekonomiskt, omedelbart dras in. Detta
            bör riksdagen ställa sig bakom och ge regeringen till känna.
          </p>
          <p xml:id="i-ASBMSgTDyLWVdStgi8ee37">
            Dessutom har Turkiet hittills tagit emot över 60 miljarder kronor
            från EU för att upprätthålla flyktingläger. EU har inte vågat
            agera mot Turkiet av rädsla för att Erdoğan skulle säga upp det
            skamliga avtal som hindrar flyktingar från att ta sig från Turkiet
            till Europa. Under början av 2020 blev problemen med avtalet allt
            mer uppenbara. När den turkiska regimen hotade att skicka samtliga
            landets flyktingar till gränsen mot Grekland reagerade EU genom
            att till varje pris försöka hålla människor på flykt borta från
            Europa. EU:s kritik mot Turkiet är fortfarande försiktig och flyktingarna
            hamnar i kläm i stormaktsspelet mellan EU och Turkiet. Det är
            hög tid för EU att säga upp avtalet och tydligt agera mot förtrycket
            av oppositionella och inskränkningar i grundläggande fri- och
            rättigheter i Turkiet.
          </p>
          <p xml:id="i-8bknGTnbADThuLZ77gRGju">
            Regeringen bör verka för att EU avbryter flyktingavtalet med
            Turkiet och agerar för att våldet och repressionen mot oppositionella
            i Turkiet upphör och att alla som fängslats på politisk grund
            friges. Detta bör riksdagen ställa sig bakom och ge regeringen
            till känna.
          </p>
          <p xml:id="i-VY1XE4QUBkuchKog2DznqF">
            Den 4 november 2016 fängslades Selahattin Demirtaş och Figen
            Yüksekdag, parti­ledare för HDP, tillsammans med nio andra parlamentsledamöter,
            på politiska grunder. Demirtaş sitter fortfarande frihetsberövad.
            Europeiska domstolen för de mänskliga rättigheterna har upprepade
            gånger konstaterat att syftet med fängslandet varit att kväsa
            politisk opposition och debatt i Turkiet. Domstolen har vidare
            uppmanat Turkiet att omgående frige Demirtaş.
          </p>
          <p xml:id="i-A6Sdx9LM5kMqcMzbuwM3rJ">
            Sverige bör verka för en frigivning av Selahattin Demirtaş. Detta
            bör riksdagen ställa sig bakom och ge regeringen till känna.
          </p>
          <p xml:id="i-NpLM9NjJSnf8kzMw7wwQg2">
            I oktober 2019 angrep Turkiet det kurdiskdominerade området Rojava
            i nordöstra Syrien. EU fördömde då, på svenskt initiativ, Turkiets
            angrepp. Samtidigt var inte EU-länderna beredda att gå så långt
            i åtgärderna mot Turkiet som den svenska riksdagen och regeringen
            ville. I stället för ett vapenembargo mot Turkiet enades EU-länderna
            om att rekommendera länderna att se över sin militära export.
            Ett par EU-länder, däribland Sverige, stoppade därför vapenexporten
            till Turkiet medan andra länder fortsatte med sin export.
          </p>
          <p xml:id="i-3YZptxF4DnN4gdXHAFE9kT">
            Ett av de krav Turkiet ställt på Sverige för att godkänna ett
            svenskt medlemskap i Nato är just att vapenexporten ska återupptas,
            vilket också har skett genom nya beslut från Inspektionen för
            strategiska produkter (ISP) i september 2022 med en direkt hänvisning
            till den utrikespolitiska deklarationen från den 10 juni 2022.
            Vänsterpartiet anser inte att situationen i Turkiet har förbättrats
            på ett sådant sätt att vapenexport kan återupptas. Det finns tvärtom
            en överhängande risk att konflikten mellan Turkiet och kurder
            eskalerar. Turkiet har hittills inte dragit sig för att trotsa
            det internationella regelverket och attackera civila.
          </p>
          <p xml:id="i-NZj7iSm54CJYTLBF4whon2">
            Sverige bör därför verka för ett EU-gemensamt vapenembargo mot
            Turkiet. Detta bör riksdagen ställa sig bakom och ge regeringen
            till känna.
          </p>
        </div>
        <div type="motSignatures">
          <list>
            <item xml:id="i-GCn3cMd5KRu2ZtREjfXfqa" who="i-HG8uLqLT7SnwSx5YRobkVr">
              Håkan Svenneling (V)
            </item>
            <item xml:id="i-4aKh7pXNmQvgthm2Y7NJDE" who="i-Hn2xAAaqgQLyS3k5RBuXkb">
              Andrea Andersson Tay (V)
            </item>
            <item xml:id="i-7Hbno6STHkdH7ABXzMKUzN" who="i-U8W4uUAKEoMtNdRs3JJRK8">
              Kajsa Fredholm (V)
            </item>
            <item xml:id="i-HpbjtbXyRE7Bc6CmKF3S8k" who="i-6CAgZyR6FvVqYZHQfCw5HJ">
              Hanna Gunnarsson (V)
            </item>
            <item xml:id="i-FGp1rTLhwq3hQ2MmSXyoVi" who="i-7EGhEVdWhirq9oiHvVcrQR">
              Lotta Johnsson Fornarve (V)
            </item>
            <item xml:id="i-E4wksWXRzPd2zzwSRGCKnm" who="i-PAfMpaW8KP2UfRTBpXARTc">
              Linda W Snecker (V)
            </item>
          </list>
        </div>
      </div>
    </body>
  </text>
</TEI>
